༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
W3CN6442
n/a
ImageGroup: 113CN6444
ISBN: n/a
LCCN:
Title:
འཕགས་པ་བརྒྱད་སྟོང་པའི་འགྲེལ་ཆེན་རྟོགས་པའི་རྒྱན་གྱི་སྣང་བ།
'phags pa brgyad stong pa'i 'grel chen rtogs pa'i rgyan gyi snang ba/
to-be-supplied
Author:
to-be-supplied
n/a
Descriptor:
Original Publication:
Place:
Publisher:
n/a
1
Date:
Volume:
Total Volumes:
TBRC Pages:
Introductory Pages:
Text Pages:
Scanning Information:
VII.
n/a
Ina
Scanned at Tibetan Buddhist Resource Center, 1430 Massachusetts Ave, 5th Floor,
Cambridge, Mass. 02138.



ཚོར་བའི་ཟིན་ཐོ།
སྤྲིན་དཀར་གྱིས་བརྩམས།
བོད་ལྗོངས་མི་དམངས་དཔེ་སྐྲུན་ཁང་།



ཚོར་བའི་ཟིན་ཐོ།
སྤྲིན་དཀར་གྱིས་བརྩམས།
བོད་ལྗོངས་མི་དམངས་དཔེ་སྐྲུན་ཁང་།



图书在版编目(CIP)数据
感悟人生:藏文/次仁罗布著,一拉萨:西藏人
民出版社,2016.12
ISBN 978-7-223-05:378-5
1. (1)感…II. 1次…II. (1)诗集-中国当代一藏
语 II. 11227
中国版本图书馆CIP数据核字(2016)第278566号
感悟人生
编者:次仁罗布
责任编辑:巴桑日王庆
装帧设计:格桑罗布
出版发行:西藏人民出版社(拉萨市林廓北路21号)
印刷:西藏福利印刷
印开印字版印印书定
本:787X 961) 1/16
张:1725
数:150千
次:2016年12月第1版
次:2016年12月第1次印刷
:01-1,000
号:ISBN978-7-223-05378-5
:36.00元
版权所有,翻录必究
印
数
定
价
(如有印装质量问题,请与出版社发行部联系调换)
发行部联系电话(
传真):0891-6826115



(
+
བཀ= དཀར་ཆག་
དཀར་ཆག
བསྟོད་ཚོགས་མེ་ཏོག་ཆུན་པོ།
-
-
，
-
-
，
。
。
。
。
。
。
。
。
。
E
，
，
-
-
，，
，
,
，
，
，
，
，
.
.
•....
.......10
......……........……...13
གསོལ་འདེབས་ཡིད་ཀྱི་མཆོད་སྤྲིན།
སེམས་ཀྱི་ལྷ། ..
གྲུབ་བརྒྱའི་སྤྱི་མེས་མི་ལ་རས་པ། ..………..
མཁས་གྲུབ་ཐམས་ཅད་མཁྱེན་པར་བསྟོད་པ་དད་པའི་མེ་ཏོག་
སྐྱབས་གནས་དམ་པ། ....
མཆོད་སྤྲིན། ......
བཀའ་དྲིན་ཅན་གྱི་བཤེས་གཉེན་སླར་ཡང་དྲན། .........
དཔལ་ལྡན་བླ་མ་མཆོག་ལ་བསྟོད་ཅིང་གསོལ་བ་འདེབས་པའི་
དད་གསུམ་མཆོད་པའི་མེ་ཏོག་
བཤེས་གཉེན་ནི་སྒྲོན་མེ་ཉིད། ...…….….…..
མི་བུའི་རྣམ་དཔྱོད་གསེར་དང་མཚུངས། ...
ཚད་མའི་གཟི་འོད། ..…..
བསྟན་པ་ཤེས་ནས་འཛིན་པའི་མཚན་ཉིད་པ། .....
འདུས་སྲོང་མང་པོ་རྗེ།
རྒྱུད་མངས་འཛིན་པའི་ལྷ་མོ་སྙིང་ན་རྩེན།
...…………..………………....
..……….....……..…………..
..………………………..…...36
རྗེས་དྲན་ཡིད་ཀྱི་མཆོད་པ།
...... .:41
རྗེས་དྲན་དྲི་ཞིམ་བདུག་སྤོས། ...….…….…….
སྟོན་པ་མཆོག་ལ་ཕུལ་བའི་མེ་ཏོག ...
ཆོས་འཁོར་དུས་ཆེན།
........….



………..……...............48
……….….…....
...…............
..…….....….....
ཚོར་བའི་ཟིན་ཐོ།-
དུས་ཆེན་འདི་ཡིས་བྱམས་པའི་ཨ་མ་དྲན། .….….
རྗེས་དྲན་ཡིད་ཀྱི་མེ་ཏོག ..
རྗེས་དྲན་མེ་ཏོག་ཕྲེང་བ། .....
བཅུ་པའི་བཞི་མཆོད།
བཅུ་པའི་ལྔ་མཆོད།
རྗེས་དྲན་མར་མེའི་སྣང་བ། .............
སེམས་ཀྱི་མཁའ་ན་འཚེར་བའི་དུང་ཟླ་དཀར་པོ། .
རྗེས་དྲན་དད་གསུམ་མཆོད་པའི་མེ་ཏོག ...
གདུངས་དབྱངས་སྙིང་གི་ངུ་འབོད། ..….….…..……….........
བཀའ་དྲིན་ཅན་གྱི་བཤེས་གཉེན་སྙིང་ནས་དྲན།
，
，
，，
，
，
，
，
་
E
.
，
，
.….......
，
，
，
，
。
。
。
。
。
。
。
。
。
。
。
。
。
。
。
。
。
。
。
。
。
。
ཟིན་བྲིས་དད་པའི་ས་བོན། །
...........
བ........…........…..
.
.
.
.
.
.
.
.
.
.
.
.
.
…
.
.
.
…
.
.
.
.
.
.
.
.
.
.
…
.
.
.
.
.
.
.
…
.
.
.
.
.
.
……………………………….
..………………..98
........101
གཙང་ཁུལ་གྱི་ངོ་མཚར་མཐོང་ཐོས།
ཀོང་ཡུལ་ལྗོངས་རྒྱུའི་འཆར་སྣང་། .
ཉི་མ་ལྷ་སའི་སྔོན་བྱུང༌། ...
གཟི་བྱིན་བླ་མཚོ།
ཡབ་རྗེའི་གདན་ས་སླར་ཡང་མཇལ། ....
གཙང་གི་གནས་མཇལ་ཟིན་ཐོ། .
གནས་གསང་ཕུ་མཇལ་ན་མགུར་རེ་དྲན། . ....………...……………....….
གནས་ཡེར་པ་མཇལ་དུས་མགུར་འདི་བླངས། .......…..….....…..
ལྷ་མོའི་བླ་མཚོ། ..………….….……..……..
དྭགས་ལྷ་སྒམ་པོའི་ཆོས་སྡེ། ...…………….
རྒྱང་ནས་མཇལ་བའི་ཕོ་བྲང༌། ...…….
གཡུ་ཡི་མེ་ལོང་ཁ་བའི་ཡུལ་ན་མཚར། ..
གསེར་ཀོང་གཡུ་ཕྲ་ཅན་གནུབས་མཚོ་གླིང་དགུ།……..
ངམ་ཤོད་ཨོ་དཀར་བྲག །
..……………………………..119
..……………………......122
•....
.........….130
.………….133
........... 136
..…........139
.............142



—- དཀར་ཆག་
དྲན་སེམས་རི་རྩེའི་དར་ལྕོག
...………………….. 153
...…..…….....…. 155
....….…...….……….157
ཨ་མ་ལགས། ཁྱེད་རང་སྐུ་ལས་ཁག་སོང༌། ......
ཨ་མའི་དྲིན་གཟོ། ....…..
ཨ་མའི་བྱམས་བརྩེ། .
དྲིན་ཆེན་ཨ་མའི་དུས་ཆེན་བསུ།
དྲན། ..……
དྲན་མགུར། ……..
…………….. 159
..………........ 160
..... 162
འཚོ་བའི་དབུས་ཀྱི་རླབས་རིས།
.
167
...... 169
..…. 171
...........….......174
...….…. 175
.................177
་
་
་
་
-
，
，，
-
-
-
，
。
-
.
，
，
，
....……..…179
ཕ་ཁྱིམ་སྨུག་པོ་སྦྲ་ནག ། ....
ཀ་ཕྲེང་ཡིད་ཀྱི་མཆོད་ཕྲེང་། ..….
གྲྭ་རྐྱང་གི་སྐྱིད་གླུ། ..
རླངས་འཁོར་བབས་ཚུགས། .....….….….……….
སྤོ་བོ་ནང་ནང༌། ...…….
གངས་ཅན་གྱི་སྐྱེས་མ། .…..….…………...
དབྱར་གྱི་གླིང་ཁ་ཡིད་སེམས་གསོ་བའི་དཔྱིད།.....
དམ་པ་དང་དམ་པའི་ལེགས་བཤད། ...….……….
མཐུན་པ་འགྲོགས་ན་བདེ། མི་མཐུན་གྱིས་ན་བདེ། །
ཕངས་སེམས། ....
ནང་ཆོས་ཀྱི་གཟི་འོད།
མི་རྟག་སྟོན་པའི་དུས། ...
གསེར་གྱི་སྐར་ཚོམ་གྱི་འོད་མདངས། .....
མི་ཁས་གཙེས་པའི་ཆོས། ...
མཐོང་སྣང༌། ..
.....….....181
....…....….........
..…. 183
....……...……….185
...……….………...187
.......……......…......189
..………………...….…..191
..........……..……………..193
.
.
，
，
，
195
3



.….…... 197
....……… 198
.…….. 199
...…...….. 201
…….......203
...... 205
..............207
.…
...….209
.........211
……...214
...……....….216
..….……..218
.............220
ཚོར་བའི་ཟིན་ཐོ།
སྐྱེ་རྒུའི་སྡུག་བསྔལ་ང་ཚོའི་སྡུག་བསྔལ་ཡིན། ...…...
འཆད་རྩོད་རྩོམ་གསུམ། ..
དངོས་ཡོད་རང་རྟགས། ..
བདུན་ཟུར་གཅོད། ...
འཚོ་བ།
གསེར་གྱི་འོད་མདངས། ..
གྲོགས་པོ་ཚོ་ངས་བརྗེད་མེད། ..……..
ཧོར་གླིང་གཡུལ་འགྱེད། ..……….…..….
རྟེན་འབྲེལ་ཡན་ལག་བཅུ་གཉིས།
མགུར་གླུ་ལ་བསྐྱོན་པའི་སྨོན་ལམ།
གྲོགས་ཀྱི་འཚམས་འདྲི་རིན་ཆེན་གསེར། ...…………...
ཁ་ཤས་ས་ལ་གཡོལ་ན་དགའ། ..
མི་ཚེ།
ཀོང་པོའི་ལོ་གསར། ...
སྐད་འཕྲིན།
རང་ལ་གྲོས་འདེབས། ....
དྲན་སྐུལ།
སྐྱེལ་ཐུང་ནས་ཆང་དྭངས་མ། .
རྒྱང་བཞུད་གྲོགས་པོ། ..………...
མཛེས་པའི་གངས་ལྗོངས་དགའ་བའི་ཕ་ཡུལ། .
འདས་ལོའི་སྡོམ་ཚིག ..
ངན་ཞེན་ལེ་ལོའི་ངོ་གདོང་།.………..….…..
འཛུམ་མདངས། .
སོ་ནམ་ལོ་གསར། ..…………………………………………………………………………………………………………………………………………..240
གར་ལ་རོལ་བའི་ལྷ་བསང༌། ...
.….….…....….….………….242
སྒྲོན་མེ། ..
..………………………...244
ལམ། ...
...........222
......….....224
.…….……………227
......228
.......229
...230
.........232
.....234
.
.
.
，
，
，
，
E
.
236
……….….238
…….…………..240



-
----བཀག་ དཀར་ཆག་
251
-253
..….....254
...…......257
ལྗོན་ཤིང་གི་མྱུ་གུ། -
སོ་སྐྱེ་དང་འཕགས་པ། ..
ཇ་ཁང་གི་ཟུར།...
འཁོར་བ། ...
ཚོར་བའི་ཟིན་ཐོ། ..………………………………….
ལང་ཤོར་སེམས་པ་འདི་ཡིས་ག་ཙམ་བསླུས། ..….….….….…….…..….…..
སྟོན་དུས་ཀྱི་འཆར་ཡན་རང་ག་མ།
མཇུག་གི་ཞུ་བྱ། .
.......
........
......….264
..266
….…………………………………….268
，
，
.
.
.
.
…
.
.
.
…
.
.
，
，
，
。
。
。
。



བསྟོད་ཚོགས་མེ་ཏོག་ཆུན་པོ།
ལེགས་ཉེས་ཤེས་བྱའི་བླང་དོར་གསལ་བ་ཡི། །
སྲིད་པའི་མིག་གཅིག་མཁས་པའི་དབང་པོ་དང་། །
དྲིན་ཅན་བཤེས་ལ་ཕུལ་བའི་བསྟོད་ཚིག་འདི། །
མཛད་པའི་དྲི་བསུང་འཐུལ་བའི་མེ་ཏོག་ཡིན། 1:



- བསྟོད་ཚོགས་མེ་ཏོག་ཆུན་པོ།
གསོལ་འདེབས་ཡིད་ཀྱི་མཆོད་ཡོན།
མཁྱེན་པས་ཤེས་བྱའི་གནས་ལུགས་མངོན་སུམ་དུ་འཇལ་ཞིང༌། །
བརྩེ་བས་འགྲོ་བ་ཡོངས་ཀྱི་མ་འདྲིས་པའི་གཉེན་གཅིག ། །
ནུས་པས་སྒྲིབ་གཉིས་དགྲ་ཚོགས་རྨེག་མེད་དུ་བཅོམ་པའི། །
སྐྱབས་གཅིག་བརྩེ་ལྡན་བླ་མས་གཡེལ་མེད་དུ་གཟིགས་མཛོད། །
ཆོས་སྐུ་རོ་གཅིག་ཟག་མེད་བདུད་རྩི་དེ་བརྙེས་ལ། །
རང་གཞན་དོན་གཉིས་ནོར་གྱི་དངོས་གྲུབ་དེ་འཐོབ་ཅིང་། །
འདི་ཕྱི་བར་གསུམ་འཇིགས་པའི་ནད་ངན་དེ་སེལ་བའི། །
བཅོམ་ལྡན་སྨན་གྱི་བླ་མ་སྤྱི་གཙུག་ཏུ་བསྟེན་ནོ། །
སྙིགས་མའི་འགྲོ་ལ་མི་བཟད་དུཁ་ཡི་ནད་ཀུན། །
དྲན་པ་ཙམ་གྱིས་མ་ལུས་རྨེག་མེད་དུ་ཞི་མཛད། །
གསུང་མཆོག་དམ་པ་སྨན་མདོ་བརྒྱད་བརྒྱ་པ་སོགས་པའི། །
ཐེག་གསུམ་དམ་པའི་ཆོས་རྣམས་མགྲིན་པ་རུ་བསྟེན་ནོ། །
རིང་ནས་ཚོགས་གཉིས་ནོར་བུའི་རྒྱལ་ས་རུ་བསྙེགས་ཀྱང་། །
རྒྱལ་སྲས་ཚུལ་གྱིས་འགྲོ་དོན་གཡེལ་མེད་དུ་བསྒྲུབ་པའི། །
འཇམ་དཔལ་སྐྱབས་གྲོལ་ཕྱག་ན་རྡོ་རྗེ་ལ་སོགས་པའི། །
འཕགས་ཚོགས་དགེ་འདུན་ཚོགས་རྣམས་སྙིང་ཁ་རུ་བསྟེན་ནོ། །



ཚོར་བའི་ཟིན་ཐོ།-
མཆོད་ཡོན་ཞབས་བསིལ་ཞལ་ཟས་མེ་ཏོག་གི་ཚོགས་དང་། །
དྲི་ཞིམ་བདུག་སྤོས་འོད་འབར་སྣང་གསལ་ལ་སོགས་པའི། །
དངོས་བཤམས་ཡིད་སྤྲུལ་ཀུན་བཟང་མཆོད་སྤྲིན་ཀུན་འབུལ་ན། །
དགྱེས་བཞིན་བཞེས་ཏེ་མཆོག་ཐུན་དངོས་གྲུབ་ཀུན་སྦྱིན་མཛོད། །
རྒྱལ་ཀུན་འདུས་པའི་བདག་ཉིད་དྲིན་ཆེན་གྱི་བླ་མའི། །
མཛད་པ་རྣམ་ཐར་ཀུན་ལ་འབད་མེད་དུ་སློབ་ཅིང་། །
རབ་འབྱམས་མདོ་སྔགས་གཞུང་དོན་བདེ་བླག་ཏུ་རྟོགས་པའི། །
བཤད་སྒྲུབ་བསྟན་པ་འཛིན་པར་ཁྱེད་ཉིད་ལྟར་གྱུར་ཅིག །
བདེ་གཤེགས་བདུན་གྱིས་སྔོན་ཚེ་བདག་སོགས་ཀྱི་ཆེད་དུ། །
བདེན་པའི་ངག་གིས་བདེན་ཚིག་སྨོན་ལམ་སོགས་གསུངས་པའི། །
སྨོན་པའི་བདེན་འབྲས་དེང་འདིར་མངོན་གྱུར་དུ་མཛད་ནས། །
ཕུན་ཚོགས་སྡེ་བཞིའི་དཔལ་གྱིས་བོད་ཁམས་ཀུན་ཁྱབ་ཤོག །
༢༠༡༣.༡༢.༡༦ཉིན།



———————— བསྟོད་ཚོགས་མེ་ཏོག་ཆུན་པོ།
-བསྟོད་ཚོགས་མེ་ཏོག་ཆུན་པོ།
སེམས་ཀྱི་ལྷ།
གངས་རིའི་དབང་པོར་དབང་གཞུས་སྤྲས་པ་ལྟར། །
མཇལ་བས་ཚིམ་པ་མེད་པའི་སྐུ་མཆོག་སྟེང༌། །
ལྷ་རྫས་དར་དང་ནོར་བུའི་དོ་ཤལ་དག །
ཆགས་པའི་སེམས་པ་རབ་ཏུ་འཁྱུད་པ་བཞིན། །
ཞི་བའི་སྤྱན་ཟུང་ཉམ་ཐག་འགྲོ་ལ་གཟིགས། །
དགྱེས་པའི་ཞལ་འཛུམ་མོས་པའི་བུ་ལ་སྦྱིན། །
ལྷག་པར་བརྩེ་བ་སྙིང་རྗེ་ཆེན་པོའི་གཏེར། །
ཡིད་ལ་དྲན་ཀྱང་བདེ་བའི་དྲོད་གཅིག་རྙེད། །
སྐྱབས་གསུམ་ངོ་བོ་དགེ་བའི་བཤེས་གཉེན་མཆོག །
སྤྱི་གཙུག་མི་བཀུར་ཡོན་ཏན་མི་སྐྱེའི་བརྡར། །
འོད་དཔག་མེད་སྐུ་སྤྱི་བོའི་གཙུག་རྒྱན་དུ། །
རྣམ་པར་བརྒྱན་པའི་མཛད་པ་བླ་ན་མེད། །
ཕྲ་ཞིང་ཕྲ་བའི་ལས་འབྲས་སྙིང་དབུས་ནས། །
སྲུང་བར་གྱིས་ཤིག་མཚན་མར་ཕྱག་གཉིས་པོ། །
སྙིང་ཁར་ཐལ་སྦྱར་ནོར་བུ་འཛིན་མཛད་པ། །
འགྲོ་ལ་ལམ་སྟོན་ཆེན་པོར་གསོལ་བ་འདེབས། །
）



ཚོར་བའི་ཟིན་ཐོ།-
སྲིད་པའི་བདེ་བར་མ་ཆགས་བྱང་ཆེན་ལ། །
བརྩོན་པར་གྱིས་ཤིག་བརྡ་ལ་པད་དཀར་དང༌། །
དྲི་མེད་ཤེལ་ཕྲེང་ཕྱག་ལ་འཛིན་མཛད་པ། །
མཐོང་བ་དོན་ལྡན་སྐུ་ལ་ཕྱག་འཚལ་ལོ། །
ཡིན་མིན་དཔྱོད་པའི་ཤེས་རབ་གྲོགས་མེད་ན། །
རྟག་ཆད་གཡང་སའི་གནས་ལ་ལྷུང་སྲིད་པས། །
དགེ་སྐྱོན་བློ་ཡིས་ནན་པོས་དཔྱད་དགོས་བརྡར། །
ཞབས་གཉིས་སྐྱིལ་ཀྲུང་བཞུགས་ལ་ཕྱག་འཚལ་ལོ། །
དེ་དག་ཀུན་ཀྱང་ཆོས་བརྒྱུད་དྲི་མ་ཡིས། །
མ་སྦགས་ལྷག་བསམ་དག་པས་བསྒྲུབ་བོ་བརྡར། །
པད་དཀར་ཟླ་བའི་གདན་ལ་བཞུགས་པ་ཡི། །
རྒྱལ་ཀུན་སྙིང་རྗེའི་གཏེར་ལ་ཕྱག་འཚལ་ལོ། །
གང་འདུལ་འགྲོ་བའི་མོས་ངོར་ཆུ་ཟླ་བཞིན། །
སྣ་ཚོགས་སྤྲུལ་པས་འགྲོ་བའི་དོན་མཛད་ཅིང་། །
ལྷག་པར་ཁ་བ་ཅན་འདི་ཕྱག་མཚན་དུ། །
བཞེས་མཛད་བརྩེ་བའི་གཏེར་ལ་གསོལ་བ་འདེབས། །
བཀའ་དྲིན་དྲན་པའི་མོས་གུས་ཤུགས་དྲག་ངང་། །
བཀའ་བཞིན་བསྒྲུབ་པའི་མཆོད་པས་རབ་བསྙེན་ནས། །
བཀའ་བསྟན་གཞུང་ལ་ཐོས་བསམ་མཐར་ཕྱིན་ནས། །
བཀའ་དྲིན་ཆོས་ཀྱིས་གསབ་པའི་མཐུ་ལྡན་ཤོག ། ༢༠༡༥༧ ༡༥ཉིན།



ཁྱ—————— བསྟོད་ཚོགས་མེ་ཏོག་ཆུན་པོ།
བསྟོད་ཚོགས་མེ་ཏོག་ཆུན་པོ།
གྲུབ་བརྒྱའི་སྤྱི་མེས་མི་ལ་རས་པ།
གསེར་གཡུའི་རལ་པས་ཁེངས་པའི་ཆུང་ངུའི་དུས། །
ཕ་མའི་བྱམས་བརྩེའི་དྲོད་འཁོལ་མྱོང་དང་ལྷན། །
ན་ཟླའི་དབུས་སུ་རྩེད་མོར་རོལ་བཞིན་པའི། །
རང་སྐྱིད་གཞན་སྨོན་བྱིས་པ་ཐོས་པ་དགའ། །
བརྩེ་བའི་ཡབ་ཆེན་འཆི་བདག་གཤིན་རྗེས་འཁྲིད། །
དྲིན་ཆེན་ཨ་མ་གཞན་གྱི་གཡོག་ཏུ་བཀོལ། །
བསགས་པའི་ནོར་དང་ཁང་ཁྱིམ་བཙན་གྱིས་འཕྲོག །
ཅིས་ཀྱང་ཕོངས་པའི་སྤྲང་པོ་ཐོས་པ་དགའ། །
མ་ཡི་བསླབ་བྱ་སྙིང་གི་རུས་བུར་བརྐོས། །
སློབ་དཔོན་རྣམ་གཉིས་སྤྱི་བོའི་གཙུག་ཏུ་བསྟེན། །
ཁྲག་འཐུང་དམ་ཅན་བྲན་གཡོག་བཞིན་དུ་བཀོལ། །
དགྲ་བོ་ཚར་བཅད་ཨ་ཕོ་མཐུ་ཆེན་པོ། །
བརྩིག་པའི་ཁང་པ་སྟེང་ཤོད་མེད་པ་གཏིབས། །
སྐྱེས་པའི་མི་ཕོ་ཕྱི་མའི་ཡུལ་ལ་བསྐྱལ། །
བཏབ་པའི་ལོ་ཏོག་སེར་བས་ས་ལ་བསྟིམས། །
ཨ་ཕོ་མཐུ་ཆེན་དཔའ་རྟགས་ཀུན་ལ་ངོམས། །



ཚོར་བའི་ཟིན་ཐོ།————————— ང་རོ
བསགས་པའི་སྡིག་པར་འགྱོད་པ་ཚད་མེད་སྐྱེས། །
རྣམ་དག་ཆོས་ཕྱིར་ལུས་སྲོག་ཐེད་ལ་བོར། །
བླ་མའི་བཀའ་བསྒྲུབ་མཁར་ལས་བྱ་བར་འབད། །
སྒྲིལ་པར་རྨ་ཡིས་ཁེངས་པའི་ཐོས་པ་དགའ། ། །
ཡིད་ཆད་ལན་དགུས་སྡིག་པ་བཙན་གྱིས་སྦྱངས། །
བླ་མའི་ཐུགས་ཟིན་ཡི་དམ་དཀྱིལ་འཁོར་མཇལ། །
ཐུགས་སྲས་ལྷན་དུ་བླ་མེད་དབང་འཐོབ་པའི། །
ཡིད་ལ་དགའ་བདེས་ཁེངས་པའི་ཐོས་པ་དགའ། །
དཀའ་སྤྱད་སྡུག་བསུན་སྙིང་སྟོབས་མཁའ་ལ་འཕྱོ། །
དད་པའི་སེམས་པ་རྡོ་རྗེའི་བྲག་ལས་བརྟན། །
དམིགས་བྱའི་དོན་ལ་འཕངས་པའི་མདའ་མོ་འདྲ། །
བརྩོན་པས་ཐར་ལམ་བསྙེགས་པའི་ཐོས་པ་དགའ། །
ཤ་རུས་སྲ་མོས་འཁྲེགས་པོའི་བྲག་ཀྱང་ཟད། །
མགུར་གླུ་སྙན་པོས་སྐལ་ལྡན་ཐར་ལམ་འདྲེན། །
བདེ་སྟོང་ཉམས་བརྒྱས་ཐུགས་ཀྱི་བུམ་བཟང་གཏམས། །
སྒྲིབ་གཉིས་དགྲ་བོ་བཅོམ་པའི་ཐོས་པ་དགའ། །
མི་ཡི་ལུས་ལ་བྱ་ཡི་གཤོག་རྩལ་ཅན། །
རས་གཟན་སྲབ་མོར་བསྐལ་པའི་མེ་དྲོད་ལྡན། །
སྙི་མོའི་ཆུ་ལ་འཁྲེགས་པོའི་བྲག་ལྟར་སྤྱོད། །
འབྱུང་བཞི་དབང་དུ་བསྒྱུར་མཁན་མི་ལ་རྗེ། །



བསྟོད་ཚོགས་མེ་ཏོག་ཆུན་པོ།
ཆོས་བརྒྱུད་འགོང་པོ་ཐར་མེད་དོང་ལ་མནན། །
སྲིད་པའི་ཕུན་ཚོགས་ཞེན་མེད་བློ་ཡིས་དོར། །
གངས་རིའི་སུལ་དུ་ཏིང་འཛིན་བདེ་བར་སྤྱོད། །
གངས་ཅན་གྲུབ་བརྒྱའི་སྤྱི་མེས་མི་ལ་རྗེ། །
སྐྱེ་བ་ཀུན་ཏུ་མགོན་པོ་ཁྱོད་ཉིད་ལྟར། །
དྲི་མེད་རྒྱལ་བའི་བསྟན་པ་འཛིན་པ་ལ། །
ཆོས་བརྒྱད་ངན་པའི་དབང་དུ་མི་འགྲོ་བར། །
ས་ལམ་རྟོགས་པ་ཕ་མཐར་སོན་པར་ཤོག །
༢༠༡༥:༣:༤ཉིན།



ཚོར་བའི་ཟིན་ཐོ།
མཁས་གྲུབ་ཐམས་ཅད་མཁྱེན་པར་
བསྟོད་པ་དད་པའི་མེ་ཏོག
མཁས་མང་དབུས་ན་མི་འཇིགས་སྤོབས་པ་ཅན། །
གྲུབ་པའི་དབང་ཕྱུག་ས་ལམ་མཐར་སོན་པ། །
དགེ་ལེགས་མཛད་བཟང་འགྲོ་བའི་གསོས་སུ་སྨིན། །
དཔལ་ལྡན་བཟང་པོའི་ཞབས་ལ་གསོལ་བ་འདེབས། །
རིས་སུ་མ་མཆིས་བཤེས་གཉེན་བཅུ་ཕྲག་ལྷག །
དགའ་དད་གུས་པས་ཞབས་སུ་བསྙེན་པ་ལས། །
ཡར་ངོའི་ཟླ་དང་དབྱར་གྱི་ཆུ་བོ་བཞིན། །
ཉིད་ཀྱི་ཡོན་ཏན་འཕེལ་ཞིང་རྒྱས་པར་གྱུར། །
གཞོན་ནུའི་ལུས་ལ་རྒན་པོའི་ཤེས་རབ་ཅན། །
མདོ་སྔགས་ཤེས་བྱའི་མཛོད་ལ་མངའ་བརྙེས་པས། །
མཁས་པའི་དབང་པོ་བོ་དོང་པཎ་ཆེན་ཡང་། །
ཡང་དག་རིགས་པས་མི་སྨྲའི་གནས་ལ་བཀོད། །
དེ་ཚེ་ལུང་རིགས་གནས་ལ་མཁས་སོ་ཞེས། །
ཕྱོགས་ཀྱི་བུ་མོས་གང་སར་བསྒྲགས་པས་ན། །
མཁས་གྲུབ་སྨྲ་བའི་ཉི་མ་ཞེས་པའི་མཚན། །
གངས་ཅན་མཁས་བླུན་ཀུན་གྱིས་རྩོད་མེད་སྦྱིན། །



-
- བསྟོད་ཚོགས་མེ་ཏོག་ཆུན་པོ།
མཁས་པའི་འབྱུང་གནས་དབུས་གཙང་ཆོས་ཀྱི་གྲར། །
བཀའ་པོད་བཅུ་སོགས་གཞུང་ལུགས་ཐམས་ཅད་ལ། །
མཁས་དབང་དཔང་པོར་སྤྱན་དྲངས་རྩོད་པ་ལས། །
བཀའ་བཅུ་པ་ཡི་མཚན་སྙན་ཅོད་པན་བླངས། །
རྗེ་བཙུན་རེད་མདའ་བ་ཡིས་བཀའ་སློབ་དང་། །
ཡི་དམ་ལྷ་ཡི་ཞལ་གཟིགས་ལུང་བསྟན་ལས། །
ཚེ་རབས་ཕྲེང་བར་འབྲེལ་བའི་བཤེས་གཉེན་སྟེ། །
འཇམ་མགོན་བླ་མའི་ཞབས་ལ་གུས་པས་གཏུགས། །
བཀའ་དྲིན་གསུམ་ལྡན་རྩ་བའི་བླ་མ་དེ། །
མཉེས་པ་གསུམ་གྱིས་ལེགས་པར་བསྟེན་པའི་ཚེ། །
ཡོན་ཏན་བུམ་པ་གང་བྱོའི་ཚུལ་བཞིན་དུ། །
གདམས་ངག་བདུད་རྩིས་གང་གི་ཐུགས་རྒྱུད་ཁེངས། །
ཞི་བ་ཆོས་སྐུར་མནལ་བའི་བླ་མ་ཡིས། །
སྐུ་དང་རྣམ་པ་མི་འདྲ་ལན་ལྔ་རུ། །
མོས་པའི་བུ་ལ་ལམ་སྟོན་མཛད་པ་ལས། །
ནང་གི་ཐུགས་སྲས་གཅིག་པོའི་ངེས་པ་སྦྱིན། །
ངེས་འབྱུང་ཚུལ་ཁྲིམས་གཙང་མའི་བླ་གོས་དེ། །
འདོད་ཡོན་མདའ་ཡིས་ཕིགས་པར་མ་གྱུར་པས། །
ཆེར་རློམ་ས་ཡི་ཚངས་པ་ཆེན་པོ་ཡང་། །
སྐྱེངས་པའི་མགོ་བོ་ས་ལ་ཕབ་ནས་དུད། །



ཚོར་བའི་ཟིན་ཐོ།-
པད་མོའི་ཚལ་ལ་བུང་བ་འདུ་བ་བཞིན། །
ཉིད་ཀྱི་ལེགས་བཤད་བདུད་རྩི་མྱོང་བ་ལ། །
ཕྱོགས་དང་ཕྱོགས་ནས་འདུ་བའི་སློབ་མ་ཡིས། །
ས་ཡི་སྟེང་ཀུན་དོག་པོར་ཁེངས་པར་གྱུར། །
གཞུང་ཆེན་བཀའ་པོད་ལྔ་ཡི་དཀའ་གནད་དང༌། །
ཐུན་མིན་རྡོ་རྗེ་ཐེག་པའི་རྟོགས་དཀའི་གནད། །
ལེགས་པར་བཀྲལ་བའི་བསྟན་བཅོས་བཅུ་ཕྲག་ལྷག །
སྐལ་ལྡན་ཕྱི་རབས་འགྲོ་བའི་དོན་དུ་མཛད། ། །
འགྲོ་ཀུན་ཕན་བདེའི་གཞི་མ་རྒྱལ་བའི་བསྟན། །
ཐོས་བསམ་བསྒོམ་པས་ཚུལ་བཞིན་འཛིན་པ་ལ། །
མཁས་གྲུབ་སྨྲ་བའི་དབང་པོ་ཁྱེད་བཞིན་དུ། ། །
བསྟན་ལ་བྱ་བ་བྱེད་པའི་མཐུ་ལྡན་ཤོག །
༢༠༡༥༥:༡༠ཉིན།
12



—— བསྟོད་ཚོགས་མེ་ཏོག་ཆུན་པོ།
སྐྱབས་གནས་དམ་པ།
ཀ་མ་ལ་ལྟར་མཚར་བ་མཚན་བཟང་ཅན། །
ཁ་འབྲས་རབ་མཚར་མཇལ་ན་དད་པ་རྒྱས། །
ག་ས་གང་ན་གནས་ཀྱང་རྟག་དྲན་པ། །
ང་ཅག་བླ་མ་སྣང་བ་མཐའ་ཡས་ལགས། །
ཅ་ག་སྐད་དང་བསམ་བཟང་གཞན་ཕན་དང་། །
ཆ་བྱད་མ་ཉམས་རང་ཅག་ཚང་མ་ལ། །
ཇ་ལ་མར་ལྟར་གང་བཟང་བསླབ་བྱ་དག །
ཉ་རྒྱས་ཟླ་ལྟར་གནང་བ་བསམ་པར་དྲན། །
ཏ་ཐ་ག་ཏ་རབ་འབྱམས་རྒྱལ་བ་དག །
ཐ་མལ་བདག་ཅག་དམན་པར་བྱམས་པ་ལས། །
ད་ལྟ་མ་ཟད་ལམ་ངན་ལས་བསྐྱབས་མཁན། །
ན་རྒ་བྲལ་བ་སྐྱབས་གནས་བླ་མ་དྲན། །
པ་སངས་ལྟར་དཀར་གཞན་ཕན་ལྷག་བསམ་དང་། །
ཕ་མ་རྒན་རབས་དག་ལ་ཕན་གདགས་བཅས། །
བ་གམ་མཁར་ལ་ཟླ་བ་བཀྲ་བ་ལྟར། །
མ་ཚང་བྲལ་བ་ས་ལམ་གཞན་ལས་འཕགས། །
13



ཚོར་བའི་ཟིན་ཐོ།-
ཙ་ར་རྩད་བཅད་བཀའ་བསྟན་དག་ལ་སྦྱངས། །
ཚ་གྲང་དཀའ་བ་མཐའ་དག་ཁྱད་པར་བསད། །
ཛ་ཡས་བསྟན་པ་ས་ལམ་མཐའ་དག་ལྡན། །
ཝ་ཅག་བླ་མ་སྣང་བ་མཐའ་ཡས་དྲན། །
ཞ་ར་འགའ་ཤས་ཁ་ནས་གང་དྲན་ངང་། །
ཟ་འགྲན་ངང་ནས་མཚན་སྨད་མང་བྱས་ཀྱང་། །
འ་ལད་ལས་ངན་མང་བ་བསགས་པ་ལས། །
ཡ་མཚན་བླ་མར་ཉམས་ཆགས་ག་ལ་མངའ། །
ར་བ་གངས་དཀར་ཁ་བས་ཆགས་པ་ལ། །
ལ་ལ་ཙམ་བྲལ་གང་ས་གང་ཐད་ལ། །
ཤ་ཚ་བསླབ་བྱ་ལམ་བསྟན་གནང་བ་བཅས། །
ས་སྒང་གངས་ཅན་བྱ་བ་བསམ་པར་བརྣགས། །
ཧ་ལམ་དྲན་པ་སྐྱབས་གནས་བླ་མ་ལགས། །
ཨ་མ་འདྲ་བ་མཛའ་དང་བྱམས་པ་ཅན། །
ཡང་ཡང་གང་ལ་གང་འཚམས་རྣམ་པ་ལས། །
མང་མང་ཉམ་ཐག་གནས་ངན་ལས་བསྐྱབ་དང་། །
རབ་འབྱམས་རྒྱལ་བ་ཐམས་ཅད་ལས་ལྷག་པ། །
སྐྱབས་གནས་བླ་མ་མཛད་པ་མཐའ་དག་ལ། །
ཡང་ཡང་བསམ་ནས་བརྟག་པ་བྱས་པ་ན། །
ཆ་ཙམ་གསབ་དཀའ་ཕ་ལམ་ལས་ཀྱང་ལྷག །



- བསྟོད་ཚོགས་མེ་ཏོག་ཆུན་པོ།
མཆོད་སྤྲིན།
བརྩེ་ཞིང་བྱམས་པའི་ཐུགས་ཀྱི་གྲིབ་བསིལ་སྣུམ་པོས་མི་བཟོད་གདུང་བ་འཇོམས། །
ཟབ་གསང་གསུང་གི་བདུད་རྩི་དྭངས་མོས་དོན་གཉེར་འགྲོ་བའི་སྐོམ་པ་སེལ། །
བསོད་ནམས་བྱེ་བས་བསྐྲུན་པའི་སྐུ་མཆོག་མཐོང་བས་ངོམས་པ་མེད་པ་ཡི། །
འགྲོ་བའི་བླ་མ་དགེ་བའི་བཤེས་ཁྱེད་རྣམ་འདྲེན་སྟོང་གི་རང་གཟུགས་ཉིད། །
མི་སྡོད་རྒྱུགས་པའི་དུས་ཀྱི་རྟ་ཕོས་དཔྱིད་ཀྱི་ངོ་མཚར་ཕར་བསྐྱལ་ནས། །
མཛེས་པ་སྟོང་ལྡན་དབྱར་གྱི་སྒེག་མོ་བསུ་ལ་ཉེ་བའི་མཚམས་འདི་རུ། །
རེ་བ་སྟོང་དང་འདུན་པ་བརྒྱ་ཡིས་སྒུག་པའི་དགེ་བའི་བཤེས་གཉེན་མཆོག །
གང་གི་ཞལ་དཀྱིལ་ཚེས་པའི་ཟླ་བ་དབང་ཕྱོགས་མཐོན་པོའི་རི་ནས་ཤར། །
དེ་ཚེ་གང་གི་ཞལ་གསུང་ཟེར་གྱིས་བསྐྱངས་པའི་སློབ་མའི་ཀུ་མུད་ཚོགས། །
དད་ཅིང་དགའ་བའི་གེ་སར་འཛུམ་བཞིན་གུས་པའི་མཆོད་སྤྲིན་དྲི་བཟང་འཐུལ། །
མཚམས་སྤྲིན་གསར་པའི་བླ་གོས་དཔལ་འཕྲོག་ངུར་སྨྲིག་མདོག་འཛིན་སྟར་པ་ནི།།
གང་གི་ཆེད་དུ་བྱེད་པོས་བཤམས་པའི་ཀུན་བཟང་མཆོད་པའི་སྤྲིན་ཕུང་བཞིན། །
ཅང་ཤེས་རྟ་ཡིས་འགྲན་པར་མི་བཟོད་མྱུར་མགྱོགས་ཕེབས་གྲུ་འབྱོར་བའི་ཚེ། །
འགྱུར་ཁུག་སྟོང་གིས་གདངས་དང་ལྡན་པའི་རྒྱ་གླིང་ཟུང་དེ་སྙན་དུ་འཇེབས། །
གླང་ཆེན་ཕོ་མོའི་སྐད་ལ་འགྲན་པའི་དུང་ཆེན་ཆ་སྒྲིག་སྒྲ་དེ་རྔམས། །
དུང་དཀར་རྔ་སྦུབ་རོལ་མོའི་ཚོགས་ནི་གཅིག་ལ་གཅིག་འགྲན་ཚུལ་དུ་གྲགས། །
15



ཚོར་བའི་ཟིན་ཐོ།
ལྷན་སྐྱེས་སྦྱར་བྱུང་བསྡེབས་པའི་སྤོས་ཀྱི་དྲི་ཡིས་ཁོ་ར་ཁོར་ཡུག་ཁྱབ། །
དཀར་ལ་རིང་བའི་མཇལ་དར་སྣ་ཚོགས་ཁ་བའི་འདབ་མའི་རྗེས་སུ་འགྲོ།
སྐུ་ཚེ་ཞབས་པད་བརྟན་པའི་སྒྲ་ཡིས་སྒྲ་བརྒྱ་པ་འང་སྐྱེངས་ཏེ་བྲོས།།
གང་གི་གསེར་ཞལ་མཇལ་བར་རེ་བའི་དད་ལྡན་ས་ཡི་དྲེག་པ་བཞིན། །
དེ་ལྟར་དེ་རིང་མཐོང་ཐོས་བྱུང་བ་ཀུན། །
ཡི་གེའི་ལམ་ནས་ཀུན་གྱི་སྤྱན་དུ་བསྟར། །
འོན་ཀྱང་རང་ཉིད་གང་ཅིར་བློ་དམན་སྟབས། །
མི་སྙན་སྐྱོན་སོགས་བསམ་པ་ཐག་པས་བཤགས། །
གང་གིས་ཞབས་སེན་མི་འགྱུར་རྡོ་རྗེའི་ཁྲིར། །
མི་གཡོ་མི་འགྱུར་རྟག་ཏུ་བརྟན་པ་དང་། །
ལེགས་གསུང་དམ་ཆོས་བདུད་རྩིའི་གྲུ་ཆར་གྱིས། །
དད་ལྡན་འགྲོ་བའི་ཞིང་ས་སྣུམ་པར་སྨོན། །
བཀའ་དྲིན་ཟླ་མེད་དགེ་བའི་བཤེས་གཉེན་རྗེ་བཙུན་ངག་དབང་ཟླ་གྲགས་དབང་
ཕྱོགས་ནས་དགོན་འདིར་ཞབས་སོར་འཁོད་སྐབས།
༢༠༡༣:༤ ༢༦ཉིན།



-
---
-
- བསྟོད་ཚོགས་མེ་ཏོག་ཆུན་པོ།
བཀའ་དྲིན་ཅན་གྱི་བཤེས་གཉེན་སླར་ཡང་དྲན།
བྱམས་པའི་ཆབ་ཀྱིས་ཞེ་སྡང་མེ་དབལ་འཇོམས། །
ངག་གི་དབང་ཕྱུག་ཤེས་རབ་སྤྱན་དཀྱུས་རིང་། །
ཆོག་ཤེས་ནོར་གྱིས་བས་མཐའི་གནས་བསྟེན་པ། །
ཐུབ་པའི་རྒྱལ་ཚབ་གང་ཉིད་བསྔགས་པའི་ཡུལ། །
བགྲང་ཡས་བསྐལ་པར་མི་བཟད་ངན་འགྲོའི་གནས། །
དུག་གསུམ་མཚོ་ཆེན་སྐེམས་པའི་འོད་པོ་ཆེ། །
ཕན་བདེའི་དྲོ་སྐྱིད་སྦྱིན་མཛད་ནམ་མཁའི་ནོར། །
བཤེས་གཉེན་དམ་པ་སྤྱི་བོའི་གཙུག་བཞིན་བཀུར། །
ཚོང་པ་ནོར་གྱིས་ཚིམ་པ་མེད་པ་དང་། །
ལྟོགས་པ་ཟས་ཀྱིས་ངོམས་མེད་ཇི་བཞིན་དུ། །
དམ་པ་ཁྱེད་ཉིད་མདོ་རྒྱུད་གཞུང་ལུགས་ལ། །
ཚིམ་པའི་སྐབས་ནི་ནམ་ཡང་ཡོད་མ་ཡིན། །
རྒྱ་ཆེན་གཞུང་ལ་ཐོས་པ་མང་བྱས་ཀྱང་། །
གཞུང་དོན་དཔྱད་ཅིང་རྒྱུད་ལ་མ་སྦྱར་ན། །
ཟློས་གར་མཁན་གྱི་ཚིག་ལྟར་གྱུར་མཐོང་ནས། །
གང་ཤེས་ཉམས་སུ་ལེན་པའི་རྣམ་ཐར་བསྐྱངས། །
17



ཚོར་བའི་ཟིན་ཐོ།-
གཞུང་ནས་བཤད་པའི་དབང་བཟླས་བསྒོམ་སྒྲུབ་སོགས། །
མི་ལྡན་རྟོགས་པའི་ཡོན་ཏན་མི་རྒྱས་པས། །
ཐུན་བཞིའི་རྣལ་འབྱོར་ཆད་པ་མེད་པ་རུ། །
སྐྱོང་བའི་རྣལ་འབྱོར་དབང་ཕྱུག་ཁྱོད་ཉིད་ལགས། །
བས་མཐའི་རི་སུལ་དབེན་པའི་གནས་རྣམས་སུ། །
དཔྱད་པའི་དོན་ལ་སྒོམ་པ་མཐར་སོན་པས། །
གཞུང་དོན་ཇི་བཞིན་ཉམས་རྟོགས་འཕེལ་བའི་རྟགས། །
མངོན་དུ་གྱུར་པའི་སྒོམ་ཆེན་ཁྱོད་ཉིད་ལགས། །
རྒྱུད་སྡེ་སྤྱི་དང་ལྷག་པར་ཡང་གསང་གི །
ཆོས་སྐོར་གཞུང་ལ་སྦྱངས་པ་མཐར་སོན་པས། །
ཐུགས་རྗེའི་མངའ་བདག་དབང་ཆེན་ལྷ་ཚོགས་ཀྱིས། །
དགྱེས་བཞིན་རྗེས་སུ་བཟུང་བའི་མཚན་རྟགས་རྙེད། །
སྙིགས་མའི་རང་རྟགས་ཆེས་ཆེར་བདོ་བའི་དུས། །
ཕྱི་ཚུལ་ཙམ་དང་ཚེ་འདིའི་བདེ་བའི་ཆེད། །
བསྟན་པར་དམས་པའི་དམ་སྲི་མངོན་གྱུར་ཚེ། །
གདུང་བས་འབོད་དོ་བཀའ་དྲིན་ཅན་གྱི་བཤེས། །
ཐུགས་རྗེའི་ཀློང་ནས་ལན་གཅིག་མོས་པའི་བུར། །
བཀའ་དང་བསྟན་བཅོས་གཞུང་དོན་ལེགས་རྟོགས་ནས། །
གང་ཤེས་རང་རྒྱུད་དམུ་རྒོད་འདུལ་བ་ཡི། །
གྲོགས་སུ་བསྒྱུར་བར་བྱིན་གྱིས་བརླབ་ཏུ་གསོལ། །
18



བསྟོད་ཚོགས་མེ་ཏོག་ཆུན་པོ།
མཐུན་རྐྱེན་མིང་ཅན་འདོད་ཡོན་བདུད་ཞགས་ལས། །
ཐར་ཏེ་གྱི་ནའི་ཟས་གོས་ཀྱིས་ཚིམ་ཞིང༌། ། །
ཏིང་འཛིན་བདུད་རྩིའི་ཟས་ལ་ངོམས་མེད་དུ། །
སྤྱོད་པའི་མགོན་པོ་ཁྱེད་དང་མཚུངས་པར་ཤོག །
བཀའ་དྲིན་གསུམ་ལྡན་གྱི་དྲིན་ཅན་རྩ་བའི་བླ་མ་རྗེ་བཙུན་བྱམས་པ་ངག་དབང་ངམ་
ཡོངས་གྲགས་སུ་དྭགས་པོ་མཁན་སྤྲུལ་རིན་པོ་ཆེའི་རྗེས་དྲན་དུ།
༢༠༡༣-༧-༡༣ཉིན།
19



ཚོར་བའི་ཟིན་ཐོ།-
དཔལ་ལྡན་བླ་མ་མཆོག་ལ་བསྟོད་ཅིང་གསོལ་བ་
འདེབས་པ་དད་གསུམ་མཆོད་པའི་མེ་ཏོག
གང་གི་སྐུ་གསུང་ཐུགས་ཀྱི་ཡོན་ཏན་ཀུན། །
དད་པའི་ཡིད་མཁར་ལན་གཅིག་དྲན་པས་ཀྱང་། །
དུས་མིན་འཆི་དང་དུག་གསུམ་ཉེས་པའི་ཚོགས། །
མ་ལུས་ཞི་མཛད་ཚེ་དཔག་མེད་པས་སྐྱོངས། །
འགྲོ་ཀུན་བུ་ལྟར་བྱམས་པའི་སྙིང་རྗེའི་ཐུགས། །
ཆེས་ཆེར་མངའ་མཛད་ཐུབ་པའི་བསྟན་པའི་བདག །
རྒྱལ་བ་ཀུན་ལས་ལྷག་པའི་བཀའ་དྲིན་ཅན། ། །
རྗེ་བཙུན་བླ་མར་སྒོ་གསུམ་གུས་པས་འདུད། །
རྣམ་པར་དག་པའི་ཚུལ་ཁྲིམས་ས་གཞིའི་སྟེང་། །
མང་ཐོས་ལུང་གི་ལྗོན་པའི་གྲིབ་བསིལ་རྒྱས། ། །
འཆད་རྩོད་རྩོམ་པའི་འབྲས་བུས་ཉེར་དུད་པའི། ། །
འདུལ་འཛིན་འགྲོ་བའི་གཉེན་ལ་གསོལ་བ་འདེབས། །
རབ་འབྱམས་རྒྱལ་བའི་གསང་གསུམ་སྒྱུ་འཕྲུལ་གར། །
འགྲོ་བློའི་མོས་ངོར་ཐ་མལ་སྐུར་བསྟན་ནས། །
མ་ལུས་རྒྱལ་བའི་མཛད་པ་ཀུན་བསྒྲུབ་པ། །
ཁྱབ་བདག་རྡོ་རྗེ་འཛིན་པའི་ཞབས་ལ་འདུད། །
20



བསྟོད་ཚོགས་མེ་ཏོག་ཆུན་པོ།
འཆད་པས་མདོ་རྒྱུད་དགོངས་དོན་གསལ་པོར་བསྟན། །
རྩོད་པས་ལོག་སྨྲའི་ལྟ་ངན་རྨེག་མེད་བཅོམས། །
རྩོམ་པས་ཐར་ལམ་མ་ནོར་གདམས་པ་བཅས། །
བསྟན་འགྲོའི་དཔུང་གཉེན་དམ་པར་ཞབས་བརྟན་གསོལ། །
རིམ་བྱོན་སྐྱེ་ཕྲེང་ཀུན་དུ་བསྟན་འགྲོ་ལ། །
ཕན་པར་མཛད་པའི་དམ་པའི་རྣམ་ཐར་ལ། །
བཅོས་མིན་ཡིད་ཀྱིས་ཡི་རང་ཞུ་ལགས་ན། །
མགོན་པོ་ཁྱེད་དང་མཚུངས་པར་བྱིན་གྱིས་རློབས། །
མི་བཟད་དུཁའི་རྡུལ་རླུང་ཀུན་ནས་འཚུབ། །
སྐྱེ་འགྲོའི་བདེ་སྐྱིད་དགུན་གྱི་ཆབ་བཞིན་བྲི། །
ལྔ་བདོའི་རང་རྟགས་མངོན་པར་གསལ་བའི་དུས། །
སྔོན་གྱི་དམ་བཅའ་དགོངས་ཏེ་ཐུགས་བསྐྱེད་གསོལ། །
སྐྱབས་གནས་དཀོན་མཆོག་གསུམ་གྱིས་བྱིན་མཐུ་དང་། །
དད་ལྡན་སློབ་བུའི་ལྷག་བསམ་དཀར་བའི་སྟོབས། །
རྒྱུ་འབྲས་རྟེན་འབྲེལ་བསླུ་མེད་ནུས་མཐུ་ཡིས། །
ཇི་ལྟར་སྨོན་པའི་འདོད་དོན་ལྷུན་འགྲུབ་ཤོག །
གང་གི་བཀའ་འབངས་ཀྱི་གྲལ་མཐའ་བས་རྩེ་གཅིག་ཏུ་སྨོན་པའོ། །
༢༠༡༦:༣.༡༦ཉིན།



ཚོར་བའི་ཟིན་ཐོ།-—————————————
རོ
བཤེས་གཉེན་ནི་སྒྲོན་མེ་ཉིད།
མཁྱེན་བརྩེ་ནུས་པའི་ཡོན་ཏན་ལྷུན་རྫོགས་ཤིང་། །
བསྟན་འགྲོའི་དོན་ལ་གཡེལ་བ་མི་མངའ་ཡང་། །
གདུལ་བྱའི་ལས་དབང་བཙན་པའི་མཐུ་ནུས་ལས། །
ཐ་མལ་ཚུལ་འཛིན་བཤེས་གཉེན་རྣམས་ལ་འདུད། །
ཅི་ཡང་མ་ཤེས་གང་ཡང་མ་ནུས་པའི། ། །
མི་ལུས་ཕྱུགས་ལས་བླུན་པའི་སེམས་པ་ལ། །
ངང་རྒྱུད་རིང་པོས་བླང་དོར་གནས་སྟོན་པའི། །
ཐོག་མའི་བཤེས་གཉེན་དྲིན་ཆེན་ཕ་མར་འདུད། །
མི་ཡུལ་འདི་ནས་ཡ་རབས་ལམ་འཚོལ་བར། །
ཡོན་ཏན་གཞི་མ་བཤེས་གཉེན་བསྟེན་དགོས་ཏེ། །
བཤེས་ལ་མི་བསྟེན་མཁས་རྟགས་སྟོན་པ་དེ། །
སྐབས་འཕྲལ་འདྲ་ཡང་ཕུགས་ཐག་ཅི་ལ་འཁྱོལ། །
དེ་ཕྱིར་ལས་རིགས་ལག་རྩལ་གང་དང་གང་། །
བུམ་ཆུ་བཞིན་དུ་གང་བྱོར་སྦྱིན་པ་ཡི། །
བཀུར་བར་འོས་པའི་བཤེས་གཉེན་དེ་དག་གི །
བཀའ་དྲིན་མི་དྲན་སེམས་ལྡན་སུ་ཞིག་ཡོད། །
22



བསྟོད་ཚོགས་མེ་ཏོག་ཆུན་པོ།
ཡོན་ཏན་ཀུན་གྱི་ཕྱི་མོ་ཡི་གེའི་གཞུང་། །
སུམ་དག་སྙན་རྩིས་ལོ་རྒྱུས་ལ་སོགས་པ། །
ཇི་ལྟར་མཁྱེན་ལྟར་རྡོ་བ་ལག་བརྒྱུད་བཞིན། །
གནང་བའི་བཤེས་གཉེན་བཀའ་དྲིན་གོང་གིས་གཞལ། །
བཟོ་དང་གསོ་བ་ལ་སོགས་རིག་པའི་གཞུང་། །
རང་གི་རྟོགས་ལྟར་སློབ་མར་འདོམས་པ་ལ། །
གཞན་ཕན་སྙིང་རྗེའི་སྤྱན་དཀྱུས་མི་ཟུམ་པ། །
དྲིན་ཅན་ནང་གི་དྲིན་ཅན་བཤེས་གཉེན་ཉིད། །
ཐུན་མིན་ནང་དོན་རིག་པའི་གཞུང་ལུགས་ཏེ། །
དབུ་ཕར་མཛོད་འདུལ་ཚད་མ་ལ་སོགས་པ། །
མ་ནོར་མ་འདྲེས་གསལ་བར་སྟོན་པའི་བཤེས། །
བཀའ་དྲིན་ཆ་ཤས་དྲན་ཚེ་མཆི་མ་བརྣངས། །
ལོང་བར་མིག་དང་ལྐུགས་པར་ཁ་འབྱེད་དང་། །
ཞ་བོར་ལག་དང་རྐང་འཕྱེར་རྐང་པ་སོགས། །
སྦྱིན་པ་དེ་ལས་བརྒྱ་འགྱུར་སྟོང་འགྱུར་གྱིས། །
ལྷག་པའི་ཤེས་རིག་ནོར་བུ་ཁྱེད་ཀྱིས་བསྩལ། །
ཆད་མེད་མི་ཁའི་རླུང་བུ་མདུན་ནས་བསུས། ། །
གང་ཅིར་དཀའ་བའི་ཁུར་པོས་སྟེང་ནས་མནན། །
ས་སྨྱུག་བཞིན་དང་སྒྲོན་མེ་ཇི་བཞིན་དུ། །
རང་བདེ་བོར་ནས་གཞན་བདེ་སྒྲུབ་མཁན་བཤེས། །
23



ཚོར་བའི་ཟིན་ཐོ།-
དུད་འགྲོ་མི་ལ་བསྒྱུར་བའི་བཀའ་དྲིན་ཅན། །
ཤེས་རིག་བང་མཛོད་སྦྱིན་པའི་གཏོང་ཕོད་ཅན། །
མ་རིག་གཡང་ལས་སྐྱོབས་པའི་འོད་པོ་ཆེ། །
རྒྱལ་བ་ཀུན་ལས་ལྷག་པ་དགེ་བའི་བཤེས། །
༢༠༡༣༩:༡༠ ཉིན།
24



བསྟོད་ཚོགས་མེ་ཏོག་ཆུན་པོ།
མི་བུའི་རྣམ་དཔྱོད་གསེར་དང་མཚུངས།
ཚེ་རབས་ཕྲེང་བར་དགེ་བའི་ལས་བཟང་པོས། །
བརྟག་ཅིང་དཔྱད་པར་འདུན་པའི་བློ་གྲོས་ཀྱིས། །
གངས་ཅན་ཡུལ་གྱི་ཆོས་འབྱུང་ལོ་རྒྱུས་སོགས། །
ལུགས་གཉིས་གཞུང་ལུགས་འཕེལ་ཕྱིར་ངལ་བས་འབད། །
ཁ་བ་གངས་ཅན་བོད་ཀྱི་མིང་བརྡ་དང༌། །
ཁ་བའི་ཡུལ་གྱི་ས་སྐྱོང་རིམ་བྱོན་སོགས། །
ཁ་བའི་ལོ་རྒྱུས་གསལ་བའི་མེ་ལོང་སྟེ། །
ཁ་བའི་མདོག་འཛིན་དེབ་ཐེར་དཀར་པོ་བརྩམས། །
དངོས་སུ་བྱུང་བའི་ལོ་རྒྱུས་བཞིན་རས་དེ། །
ངོ་མཚར་དག་སྣང་རྡུལ་གྱིས་བསྒྲིབས་མཐོང་ནས། །
ཐང་ཡིག་གསར་རྙིང་ལོ་རྒྱུས་དེབ་མཛོད་ལས། །
གངས་ཅན་ཡུལ་གྱི་ལོ་རྒྱུས་ཟུར་དུ་དྲངས། །
རིང་མོ་ཞིག་ནས་བརྣག་པའི་འདུན་པ་དང༌། །
དམིགས་ཡུལ་གཅིག་པའི་གྲོགས་ཀྱིས་བསྐུལ་བ་ལས། །
འཕགས་བོད་ཡུལ་གྲུར་ཞབས་སེན་འཁོད་དང་ལྷན། །
རྣམ་དཔྱོད་རིགས་པའི་གར་སྟབས་ཅི་ཡང་བསྒྱུར། །
25



ཚོར་བའི་ཟིན་ཐོ།-
ངོ་མཚར་གནས་དང་དཀོན་པའི་གསུང་རབ་དང༌། །
གཏམ་རྒྱུད་སྣ་ཚོགས་རྒྱལ་རབས་དར་རྒུད་སོགས། །
ཞིབ་མོའི་བློ་ཡིས་བརྟག་པའི་དྲང་པོའི་གཏམ། །
གཏམ་རྒྱུད་གསེར་གྱི་བྱེ་མ་ཐང་མར་བརྡལ། །
ཀླུ་རྒྱལ་མགོ་ཡི་ནོར་བུ་ལས་ལྷག་པའི། །
ཀླུ་སྒྲུབ་ཡབ་སྲས་གཉིས་ཀྱི་ལྟ་བའི་གཞུང་། །
ཀླུ་སྒྲུབ་གཞུང་སོགས་རིང་དུ་སྦྱངས་པའི་འབྲས། །
ཀླུ་སྒྲུབ་དགོངས་རྒྱན་ཞེས་བྱའི་གཞུང་འདི་བརྩམས། །
བདེ་གཤེགས་འཁྲུངས་དང་གཤེགས་པའི་གནས་ལ་སོགས། །
གསལ་བར་སྟོན་ཕྱིར་རྒྱ་གར་གནས་ཡིག་ཅེས། །
ཁ་གསལ་གོ་བདེ་ས་ཁྲ་པར་རིས་བཅས། །
གངས་ཅན་སྐྱེ་འགྲོ་ཀུན་གྱི་མིག་ངོར་བཤམས། །
གངས་ཀྱི་དབུས་སུ་འཚོ་བའི་གདོང་ལྔ་བ། །
ཡོད་མེད་བརྟག་པའི་དཔྱད་བརྗོད་ས་ལེ་སྦྲམ། །
ཧི་མ་ལ་ཡའི་བསྟན་བཅོས་རྔ་སྒྲ་ཡིས། །
མཁས་དབང་མང་པོ་ཏིང་འཛིན་གཉིད་ལས་དཀྲོགས། །
ཆོས་ཀྱི་མཆེད་ལ་མངའ་བའི་ཆོས་ཀྱི་གཏམ། །
ཆོས་ཀྱི་ཚིགས་བཅད་ཆོས་བདག་སྟོན་པའི་གསུང་། །
ཆོས་ལྡན་བོད་པའི་ཆོས་ནང་མི་ལྡན་སྟབས། །
ཆོས་འཕེལ་མཚན་ཅན་གང་དེས་ཆོས་བཞིན་བསྒྱུར། །



བསྟོད་ཚོགས་མེ་ཏོག་ཆུན་པོ།
མི་བུ་ཞིག་གིས་དཀའ་སྤྱད་སྙིང་རུས་ལ། །
མི་ཡི་ཐ་མས་སྒྲོ་འདོགས་སྐུར་འདེབས་སོགས། །
མི་ངན་ཁ་ལ་རན་པའི་སྒོ་ལྕགས་ལ། །
མི་སྐད་ཀ་ཕྲེང་ལམ་ནས་བརྩམས་པར་མཛད། །
བཀླགས་དུས་དགའ་ན་དགོད་པའི་ཁ་མི་ཟུམ། །
སྐྱོ་ན་ངུས་པའི་མིག་ཆུས་ངོ་གདོང་བརླན། །
བརྟགས་ཤིང་དཔྱད་ན་སྙིང་པོས་དབེན་པ་ཡི། །
རྩོམ་ལས་བརྒལ་བའི་གང་གི་ལེགས་བཤད་དག །
ལྷ་སྒྲུང་རྫུན་མའི་དྲེག་པས་མི་གོས་ཤིང་། །
དག་པའི་སྣང་བའི་སེང་རས་མི་བཀོན་པར། །
མི་གཤིས་ཞིག་གིས་བདེན་པའི་འཛུམ་ཞལ་ལ། །
དཔྱོད་ལྡན་མཁས་པའི་ཟུར་མིག་ལན་བརྒྱར་ཤོར། །
༢༠༡༣༤༩ཉིན།



ཚོར་བའི་ཟིན་ཐོ།
ཚད་མའི་གཟི་འོད།
མི་མཐུན་རྟོག་པའི་དྲ་བ་རྣམ་བསལ་ཅིང༌། །
རྟོགས་དཀའ་ཟབ་དང་རྒྱ་ཆེའི་སྐུ་མངའ་བ། །
གཞན་ཕན་ཀུན་ཏུ་བཟང་པོའི་འོད་ཟེར་དག །
རྣམ་པ་ཀུན་ནས་འཕྲོ་ལ་ཕྱག་འཚལ་ལོ། །
ཆོས་གཅིག་ཤེས་བྱའི་ངོ་བོ་ཚད་མས་འཇོག །
བདེན་གཉིས་རྣམ་དབྱེ་ངོ་བོ་ཚད་མས་འབྱེད། །
སྐྱབས་གསུམ་མངོན་དུ་ཚད་མའི་སྟོབས་ཀྱིས་དྲངས།།
བདེན་བཞིའི་གནས་ལུགས་ཚད་མའི་སྲང་ནས་གཞལ། །
གཞི་ལྔ་འཁོར་བའི་སྡུག་བསྔལ་ཚད་མས་ཤེས། །
རིགས་དྲུག་འགྲོ་ལ་སྙིང་རྗེ་ཚད་མས་བསྐྱེད། །
ནོར་བདུན་འཕགས་པའི་ཡོན་ཏན་ཚད་མར་བརྟེན། །
ཆོས་བརྒྱད་རླུང་ལ་ཚད་མའི་དབང་གིས་བསྐུར། །
ཐེག་དགུ་ལམ་གྱི་ཡོན་ཏན་ཚད་མས་བསྐྱེད། །
ས་བཅུའི་ལམ་ལྔ་ཚད་མའི་རྒྱུ་ལས་འཁྲུངས། །
ཕ་རོལ་ཕྱིན་བཅུ་ཚད་མའི་ལམ་སྟོབས་ཀྱིས། །
སྒྲིབ་པ་དགུ་སོགས་མི་མཐུན་ཕྱོགས་བཅོམ་པས། །
འདུས་མ་བྱས་སོགས་ཡོན་ཏན་བརྒྱད་ལྡན་གྱི། །
ཁ་སྦྱོར་བདུན་ལྡན་ལོངས་སྐུ་མངོན་དུ་བྱས། །
ཚུལ་དྲུག་ཡང་དག་རྟགས་ཀྱི་མཚན་ཉིད་དང༌། །
28



— བསྟོད་ཚོགས་མེ་ཏོག་ཆུན་པོ།
དུག་ལྔ་རྒྱུད་ལྡན་ཀུན་མཁྱེན་འདོད་པ་སོགས།
མུ་བཞི་འགོག་པའི་ཐལ་འགྱུར་སྦྱོར་བ་དང༌། །
ཚུལ་གསུམ་རྟགས་ཀྱི་རིགས་པས་ལེགས་པར་བཅོམ། །
རིགས་པའི་དབང་ཕྱུག་གཉིས་ཀྱི་གཞུང་ལུགས་ལ། །
རྩེ་གཅིག་བརྩོན་པས་སློབ་གཉེར་མཐར་ཕྱིན་ནས། །
ཚད་དང་ཚད་མིན་འབྱེད་པའི་རིགས་ལམ་ནས། །
རྒྱལ་བསྟན་མི་ཉམས་འཕེལ་བའི་གྲོགས་བྱེད་ཤོག །
༢༠༡༤༨:༡༥ཉིན།
29



ཚོར་བའི་ཟིན་ཐོ།-
བསྟན་པ་ཤེས་ནས་འཛིན་པའི་མཚན་ཉིད་པ།
གང་གང་ཡུལ་གྱི་གནས་ལུགས་དེ་དག་ཀུན། །
དེ་དེ་མ་ནོར་མ་འདྲེས་རིགས་ལམ་ནས། །
གསལ་གསལ་གཏན་ལ་འབེབས་པའི་རིགས་སྨྲ་བ། །
མང་མང་མཚན་ཉིད་པ་ཡི་ཡོན་ཏན་གླེང་། །
ཐོག་མར་རིགས་པའི་ཁོ་ལག་རྒྱས་པའི་ཕྱིར། །
བསྡུས་གྲ་ཆེ་འབྲིང་ཆུང་གསུམ་བློ་རྟགས་སོགས། །
དགག་བཞག་སྤོང་གསུམ་ལམ་ནས་རྩོད་མཛད་པས། །
ཡོན་ཏན་རྩིག་རྨང་བརྟན་པའི་མཚན་ཉིད་པ། །
རྟོག་གེའི་ཚིག་དོན་བརྒྱད་ཀྱི་བརྗོད་བྱ་ལྟར། །
ཚད་མ་ཚད་མིན་འབྱེད་པའི་རིགས་ལམ་གྱིས། །
རིགས་པའི་དབང་ཕྱུག་ཡབ་སྲས་གཞུང་ལུགས་ལ། །
མི་འཇིགས་སྤོབས་པ་ཐོབ་པའི་མཚན་ཉིད་པ། །
ཡུམ་གྱི་སྦས་དོན་མངོན་པར་རྟོགས་པའི་གནད། །
གསལ་བར་སྟོན་པ་བྱམས་པ་ཐོགས་མེད་དང་། །
འཕགས་སེང་ལ་སོགས་མཁས་པའི་གཞུང་དོན་ཀུན། །
མ་ལུས་ཁོང་དུ་ཆུད་པའི་མཚན་ཉིད་པ། །
3()



བསྟོད་ཚོགས་མེ་ཏོག་ཆུན་པོ།
འཕགས་མཆོག་ཀླུ་སྒྲུབ་ཡབ་སྲས་ལས་འོངས་པའི། །
མཐའ་བྲལ་ཟབ་མོ་དབུ་མའི་དཀའ་གནད་ཀུན། །
མ་ལུས་ཇི་བཞིན་རྟོགས་ནས་མཚན་འཛིན་གྱི། །
འཆིང་བ་ཅིག་ཅར་གཅོད་མཛད་མཚན་ཉིད་པ། །
མ་ལུས་ཉེས་ཀུན་ཁེགས་པའི་སྒོ་གཅིག་པུ། །
ཐར་པ་བདེ་བའི་ཞིང་ལ་བགྲོད་པའི་སྐས། །
འདུལ་བའི་བཅས་མཚམས་རྣམ་པར་བསྟན་པའི་གཞུང༌། །
ཇི་བཞིན་གསལ་བར་རྟོགས་པའི་མཚན་ཉིད་པ། །
ཕྱི་རོལ་ཁམས་དང་དབང་པོའི་རབ་དབྱེ་དང༌། །
ཕྲ་རྒྱས་ཉོན་མོངས་སྤོང་བྱེད་ས་ལམ་སོགས། །
ཀུན་མཁྱེན་གཉིས་པ་དབྱིག་གཉེན་དགོངས་པ་བཞིན། །
རྟོགས་པས་གཞན་དྲིང་མི་འཇོག་མཚན་ཉིད་པ། །
འབད་པས་སྦྱངས་པའི་བཀའ་པོད་ལྔ་ཡི་དོན། །
རྒྱུད་ལ་བཀལ་ནས་དུག་གསུམ་ཉེས་པའི་ཚོགས། །
མ་ལུས་སྦྱངས་ནས་རྟོགས་པའི་ཡོན་ཏན་གྱི། །
ཐུགས་རྒྱུད་རབ་ཏུ་ཕྱུག་པའི་མཚན་ཉིད་པ། །
ཐོས་པས་མི་ཤེས་རྨོངས་པའི་སྒྲིབ་གཡོགས་བསལ། །
བསམ་པས་རྒྱལ་བའི་དགོངས་པ་འཁྲུལ་མེད་རྙེད། །
སྒོམ་པས་འཛིན་པ་གཉིས་ཀྱི་མཚང་འབྱིན་པ། །
བསྟན་པ་ཤེས་ནས་འཛིན་པའི་མཚན་ཉིད་པ། །
31



ཚོར་བའི་ཟིན་ཐོ།-
རྒྱལ་བའི་བཀའ་དང་དགོངས་འགྲེལ་འཆད་ལ་མཁས། །
རྩོད་ཅིང་དཔྱད་ནས་གཞུང་དོན་རྟོགས་པས་བཙུནཱ། །
རྩོམ་པའི་བསྟན་བཅོས་གཞན་ལ་ཕན་པས་བཟུང་། །
འཁོར་ལོ་གསུམ་གྱིས་འདའ་བའི་མཚན་ཉིད་པ། །
བཤད་སྒྲུབ་ཉི་ཟླ་ཟུང་འབྲེལ་རྒྱལ་བསྟན་མཁར། །
འཕགས་ཤིང་མི་ཤེས་མུན་པ་སེལ་བ་ལས། །
བསྟན་པ་ཤེས་ནས་འཛིན་པའི་དབང་རྣོན་ཚོགས། །
ཡར་ངོའི་ཟླ་ལྟར་འཕེལ་ཕྱིར་རྩོམ་འདི་ཐལ། །
༢༠༡༤༠༩:༣ཉིན།
32



- བསྟོད་ཚོགས་མེ་ཏོག་ཆུན་པོ།
འདུས་སྲོང་མང་པོ་རྗེ།
ཤམ་པོ་གངས་ཀྱི་རི་བོ་མཐོན་པོའི་གཤམ། །
ཤམ་ཆུ་ཟེགས་མ་མཁའ་ལ་འཕྱོ་བའི་འགྲམ། །
ཤམ་པོའི་གཞུང་གི་ཕོ་བྲང་ལྡན་དཀར་ལ། །
ཤམ་པོས་སྐྱོངས་པའི་མི་མིན་ལྷ་སྲས་འཁྲུངས། །
འདུས་སྲོང་མང་རྗེ་བཙན་པོ་ཁྲི་འདུས་སྲོང་། །
མི་རྗེ་བླ་དྭགས་འཕྲུལ་གྱི་རྒྱལ་པོ་སོགས། །
མཚན་སྙན་བ་དན་རིམ་བཞིན་འཛིན་དང་ལྷན། །
པུར་རྒྱལ་བཙན་པོའི་མངའ་ཐང་མཐའ་ལ་བསྐྱེད། །
མི་བསྲུན་ཕག་རྒོད་བཤན་གྱིས་དུམ་བུར་འཕངས། །
གཏུམ་ཆེན་སྟག་གི་རྣ་བར་སྦར་འཇུས་བྱས། །
བྲེ་སེར་འབྲོང་རྒོད་ཞགས་པས་སྒྲོག་ཏུ་བཅིངས། །
དཔའ་དང་རྩལ་གྱིས་གཞན་སྙིང་ལྐོག་མར་འབྱིན། །
ཉམ་ཆུང་འབངས་ཀྱི་མགོ་བོ་དགུང་ལ་བཏེགས། །
བཙན་པོ་དཔོན་གྱི་ངོ་གདོང་ས་ལ་ཕབ། །
དྲང་པོའི་ཁྲིམས་ཀྱི་རྒྱ་དར་འཇམ་ལ་དམ། །
མཛངས་པའི་བློ་ཡིས་རྒྱལ་འབངས་བདེ་ལ་བཀོད། །
3:3



ཚོར་བའི་ཟིན་ཐོ།
ཐང་གི་དམག་དཔོན་ས་ཆར་རྔམས་དང་གཅིག །
མགར་གྱི་བུ་རྒྱུད་སྲིད་ལ་རྔམས་དང་གཉིས། །
བཙན་པོའི་མངའ་རིས་མཐའ་རྒྱ་ཆེ་དང་གསུམ། །
གང་ཉིད་ཉམས་ཚོད་ལེན་ལ་འོངས་པ་བཞིན། །
བྱས་ཅན་བློན་པོར་བླངས་པའི་ཞལ་ཏའི་མགུར། །
ཚིག་སྦྱོར་བདེ་ལ་ནང་དོན་ཁ་གསལ་ཀྱང་། །
དུས་མཐར་གཏུགས་པའི་སྐྱེ་བོའི་རྣ་བ་ལ། །
ཕན་པའི་གཏམ་ལས་ངོ་བསྟོད་ལེགས་པར་མཐོང་། །
འཇང་ཡུལ་དཀར་ནག་རྣལ་མའི་འབངས་སུ་བཀུག །
གློ་ལོག་བློན་པོ་ཞི་དྲག་ཐབས་ཀྱིས་བཏུལ། །
རྟ་ཕོའི་རྨིག་སྒྲས་ཐང་གི་རྒྱལ་ས་སྐྱོམས། །
རྣོན་པོའི་གྲི་དང་བལ་པོའི་རྒྱལ་པོར་ངོམས། །
བྱམས་དང་བརྩེ་བས་མངའ་རིས་དམ་དུ་བཅིངས། །
དཀར་ཡོལ་དར་ཚེ་བཟོ་བའི་ལག་རྩལ་དྲངས། །
ཇ་ཡི་བཏུང་བ་ཙི་ནའི་ཡུལ་ནས་བླངས། །
པུར་རྒྱལ་བོད་ཀྱི་སྙན་པ་མཐའ་ལ་བསྐྱལ། །
དཔའ་དང་རྩལ་གྱིས་ཕྱི་དགྲའི་གཉའ་བསྣན་ཞིང་། །
བྱས་ཅན་བློན་པོར་དཔའ་དར་གཟེངས་བསྟོད་པས། །
རྩལ་པོ་ཆེ་ཞེས་བྱ་བའི་བློན་པོ་བདུན། །
བཙད་པོ་འདི་ཡི་སྐུ་ཚེའི་སྔ་ཕྱིར་བྱུང་། །
34



།
བསྟོད་ཚོགས་མེ་ཏོག་ཆུན་པོ།
ཕྱི་དགྲ་རླུང་བུ་བཞིན་དུ་ལྡང་བ་དང་། །
ནང་དགྲ་དུག་སྦྲུལ་བཞིན་དུ་འཁྱུད་ན་ཡང་། །
མ་ཡུམ་འབྲོ་བཟའི་ཐུན་མིན་སློབ་སྟོན་འོག །
བཙན་པོ་འདི་ཡིས་རྨེག་མེད་ཐལ་བར་རློག །
ཉེར་བདུན་བགྲང་བྱའི་མེ་ཏོག་བཞད་པའི་དུས། །
གངས་ཅན་བོད་ཀྱི་མངའ་རིས་བསྲུང་བའི་ཆེད། །
གངས་རིའི་ཡུལ་གྱི་རྒྱན་གཅིག་མེ་ཏོག་དེ། །
དགྲ་ཡིས་སེར་བས་བཅོམ་པ་སྙིང་གི་ནད། །
ཤ་ཆུ་ཀ་ཡི་གཏེར་ཡིག་ལ་སོགས་པའི། །
རྒྱལ་རབས་ཆོས་འབྱུང་གང་མང་བལྟས་པའི་མཐུས། །
ཟླ་མེད་བཙན་པོ་འདི་ཡི་མཛད་པ་ལས། །
སྙིང་ཁམས་ཨ་སློག་བསྒྱུར་བ་ལན་གཅིག་མིན། །
རྨོག་དཀར་དར་ཕྲུ་ཅན་གྱི་འོག་རོལ་ན། །
སྨུག་པོ་གདོང་ལ་དུང་གི་ཚེམས་ཕྲེང་ཅན། །
རྩལ་དྲུག་རྫོགས་ཤིང་རལ་གྲི་མཁའ་ལ་འཕྱར། །
རྟ་མཆོག་སྟེང་ལ་འགྱིངས་མཛད་འདུས་སྲོང་དྲན། །
༢༠༡༤་༨:༢༡ཉིན།



ཚོར་བའི་ཟིན་ཐོ།
རྒྱུད་མངས་འཛིན་པའི་ལྷ་མོ་སྙིང་ན་རྩེན།
རབ་དཀར་གངས་རིར་ཟླ་ཞུན་ལན་བརྒྱ་རུ། །
བྱུགས་པ་ལྟར་གྱི་དཀར་གསལ་སྐུ་ལུས་སྟེང་། །
ཁ་བའི་ཕུང་པོར་འཇའ་ཚོན་ཕུབས་པ་འདྲའི། །
ལྷ་ཡི་གོས་དར་སྣ་ཚོགས་མཛེས་པར་ཀླུབས། །
འགྱིང་བག་སྟ་ཟུར་མཛེས་པ་སྒེག་པའི་སྐུར། །
ཆགས་པས་དམ་དུ་འཁྱུད་པའི་གོས་དར་དང་། །
རབ་སྙན་དྲི་ཟའི་རྒྱུད་མངས་རོལ་མོ་དེ། །
སྲེད་ལྡན་སྐྱེ་བོས་བརྫུས་ཏེ་འཁྲིལ་བ་བཞིན། །
པད་མའི་རྩ་བ་ལྟར་དཀར་ཞབས་ཟུང་ལ། །
རབ་གསལ་འཁོར་ལོའི་མཚན་མ་རྣམ་པར་བཀྲ། །
སིལ་སིལ་སྒྲ་ལྡན་ནོར་བུའི་རྐང་གདུབ་ཚོགས། །
ཙན་དན་ལྗོན་པར་འཁྲིལ་བའི་ལྟོ་འགྲོར་མཚུངས། །
འཇམ་མཉེན་དར་གོས་ལྷུག་མའི་ན་བཟའ་ཡིས། །
རྒྱས་པའི་སྐུ་སྨད་མ་འཐུམས་དོགས་པ་ཡིས། །
པད་མའི་ཟེའུ་འབྲུ་གཡུ་མདོག་ལོ་མའི་ཚོགས། །
ཟླ་གདན་བརྟོལ་ནས་སྐུ་ལ་མངོན་པར་འཁྱུད། །
36



བསྟོད་ཚོགས་མེ་ཏོག་ཆུན་པོ།
ཟག་མེད་བདུད་རྩིའི་གཏེར་བུམ་མཐོང་དགའ་ཟུང་། །
ལང་ཚོའི་མཛེས་ཀུན་གཅིག་ཏུ་བསྡུས་པ་བཞིན། །
རྡོ་ཡི་སྙིང་པོ་ལ་སོགས་དོ་ཤལ་དག །
མི་བཟོད་འགྲན་པས་གང་གི་བྲང་ངོས་ཁེབས། །
དུང་གི་བུམ་པའི་མགྲིན་ལྟར་མཛེས་པའི་མགུལ། །
གསེར་དངུལ་མུ་ཏིག་ནོར་བུའི་རྒྱན་ཆས་མཛེས། །
རབ་དམར་བིམ་པའི་མདངས་འཕྲོག་མཆུ་སྒྲོས་ལས། །
སྙན་འཇེབས་ངག་གི་དམ་ཆོས་རྣ་བའི་དཔལ། །
རིན་ཆེན་གཟི་ལྟར་དཀར་ནག་མ་འདྲེས་སྤྱན། །
རབ་འབྱམས་འགྲོ་ལ་ཞི་བའི་ཉམས་ཀྱིས་གཟིགས། །
ཉ་གང་ཟླ་བ་རྒྱས་འདྲའི་ཞལ་རས་དག །
བལྟ་བས་མི་ངོམས་མིག་གི་བདུད་རྩི་ཉིད། །
མ་འཛིངས་མཐུག་པའི་འཇམ་མཉེན་ལན་བུ་དག ། །
གང་གིས་སྐུ་སྟོད་ནོན་པའི་ཚུལ་དུ་རྒྱས། །
གནག་སྣུམ་རལ་པའི་ཕྱོགས་ལས་འཐུལ་བའི་དྲི། །
ལྷ་ཡི་བདུག་སྤོས་འབུམ་ཕྲག་བརྒྱ་ལས་ལྷག །
དྲི་མེད་དུང་གི་ཟླ་ཕྱེད་ཉེར་མཚན་པའི། །
རིན་ཆེན་ས་ལེ་སྦྲམ་གྱི་དབུ་རྒྱན་ཐོག །
ལྷ་མིའི་རིན་ཆེན་ཕུང་པོ་ལ་སོགས་པའི། །
སྲིད་གསུམ་ནོར་བུའི་ཕྲ་ཡིས་མངོན་པར་མཛེས། །
37



ཚོར་བའི་ཟིན་ཐོ།-
མཚན་དཔེའི་ལང་ཚོ་གསར་པའི་མེ་ཏོག་གིས། །
སྐལ་ལྡན་སྐྱེ་བོའི་མིག་ལ་བདེ་སྟེར་ཞིང་། །
ཤེས་རབ་ཟེགས་མའི་བཅུད་ཀྱི་སྦྲང་རྩི་དག །
འཛིན་མེད་སྦྱིན་པའི་དྲི་ཟའི་བུ་མོར་འདུད། །
༢༠༡༤-༡༠-༢༤ཉིན།
38



རྗེས་དྲན་ཡིད་ཀྱི་མཆོད་པ།
དྲིན་གྱི་ཕུང་པོ་མ་བཅོས་སེམས་ནས་ཚོར། །
བཀའ་སློབ་རྗེས་དྲན་སྨོན་ཚིག་ཀློང་ནས་གྱེར། །
རྣམ་ཐར་ཉམས་ལེན་བྱ་བར་འཁྱེར་བ་དེ། །
གཡོ་ལྷད་མེད་པའི་ཡིད་ཀྱི་མཆོད་པ་ཡིན། །་



——————— རྗེས་དྲན་ཡིད་ཀྱི་མཆོད་པ།
- རྗེས་དྲན་ཡིད་ཀྱི་མཆོད་པ།
རྗེས་དྲན་དྲི་ཞིམ་བདུག་སྤོས།
ཞི་བ་ཆོས་ཀྱི་རྒྱལ་སར་མངའ་མཛད་ཀྱང་། །
ཐུགས་བསྐྱེད་བཙན་པོས་དུག་ལྔས་སྦགས་པའི་འགྲོར། །
བཅུ་གཉིས་མཛད་པའི་མིག་འཕྲུལ་ཆེར་སྟོན་པ། །
ཟླ་མེད་བཀའ་དྲིན་ཅན་གྱི་ཐུབ་དབང་རྒྱལ། །
མཐོ་རིས་དགའ་བ་བརྒྱ་ལྡན་ལྷ་ཡུལ་ནས། །
གང་གིས་ཅོད་པན་མ་ཕམ་དབུར་བཅིངས་ནས། །
ལྔ་ཡིས་གཟིགས་པས་འཛམ་བུ་གླིང་འདི་རུ། །
གླང་ཆེན་ཐལ་དཀར་གཟུགས་ཀྱིས་ལྷུམས་སུ་ཞུགས། །
ལུམ་བིའི་ཚལ་གྱི་པག་ཤའི་ཤིང་མཆོག་དྲུང་། །
གང་ཉིད་བལྟམས་ཤིང་ཕྱོགས་བཞིར་གོམ་པ་འདོར། །
རིམ་བཞིན་འཇིག་རྟེན་སྒྱུ་རྩལ་སྣ་ཚོགས་ཀྱིས། །
དྲེགས་ལྡན་སྐྱེ་བོའི་ཁེངས་པ་བསྙིལ་བར་མཛད། །
ཁ་ན་མ་ཐོའི་ཉེས་པས་མ་གོས་ཕྱིར། །
མཛེས་ལྡན་བཙུན་མོའི་འཁོར་དུ་རོལ་བའི་ཚེ། །
ཕྱོགས་བཞིར་སྐྱེ་རྒ་ན་འཆི་གཟིགས་གྱུར་ནས། །
སྲིད་པའི་ཕུན་ཚོགས་དོར་ནས་རབ་ཏུ་བྱུང༌། །



ཚོར་བའི་ཟིན་ཐོ།-
ནེ་ར་ཛ་ནའི་འགྲམ་དུ་དཀའ་སྤྱད་ཀྱིས། །
བརྩོན་འགྲུས་མཆོག་གིས་ཕ་མཐར་ཕྱིན་པར་མཛད། །
རྡོ་རྗེ་གདན་གྱི་བྱང་ཆུབ་ཤིང་དྲུང་དུ། །
བླ་མེད་ཞི་བའི་གོ་འཕང་བརྙེས་ཕྱིར་གཤེགས། །
དེ་ཚེ་ཡིད་བསྲུབས་སྡེ་ཅན་འཁོར་མང་པོ། །
མ་བཟོད་དྲག་པོའི་དམག་དང་མཛེས་མ་སོགས། །
མཐོ་འཚམ་ཕྱིར་དུ་མདུན་དུ་ལྷགས་པ་རྣམས། །
བྱམས་པའི་ཏིང་ངེ་འཛིན་གྱིས་བཏུལ་བར་མཛད། །
སྒྲིབ་གཉིས་ཐར་དཀའ་གཅོང་རོང་ཆེན་པོ་ལ། །
ཐབས་ཤེས་ཟུང་འབྲེལ་ནོར་བུའི་སྐས་བཙུགས་ནས། །
བླ་མེད་མཆོག་གི་ཞི་བའི་ཐང་ཡངས་པོར། །
བག་མེད་རྒྱུ་བ་རྒྱལ་བ་མཆོག་ལས་སུ། །
གང་གིས་གཟིགས་ཤིང་བརྙེས་པའི་བདུད་རྩི་དག །
མ་ཚང་མེད་པར་འགྲོ་ལ་འདོམས་པའི་ཆེད། །
ཝ་ར་ན་སི་ལ་སོགས་གནས་མཆོག་ཏུ། །
རྣམ་གསུམ་ཆོས་ཀྱི་འཁོར་ལོ་ལེགས་པར་བསྐོར། །
རྟག་འཛིན་འགྲོ་བའི་འཛིན་པ་ལྡོག་ཕྱིར་དང་། །
འདུས་བྱས་ཆོས་ཀྱི་གནས་ལུགས་བསྟན་པའི་ཕྱིར། །
རྩ་མཆོག་གྲོང་གི་ས་གཞི་གཙང་མ་རུ། །
ཞི་བ་ཆོས་ཀྱི་དབྱིངས་སུ་གཤེགས་པར་མཛད། །



།
-རྗེས་དྲན་ཡིད་ཀྱི་མཆོད་པ།
འཁོར་གྱི་ཐོག་མ་ལྔ་སྡེ་བཟང་པོ་ནས། །
ཐ་མ་རབ་བཟང་ལ་སོགས་སྐུ་དངོས་ཀྱི། །
གདུལ་བྱ་ལྷ་མི་བརྒྱད་ཁྲི་བཞི་སྟོང་རྣམས། །
མི་ལྡོག་ཞི་བའི་དབྱིངས་སུ་དྲངས་པར་མཛད། །
ཕན་བདེའི་འབྱུང་གནས་རྒྱལ་བསྟན་ཡིད་བཞིན་ནོར། །
རྟག་གུས་བརྩོན་པའི་རྒྱལ་མཚན་རྩེར་བཏགས་ནས། །
ཐོས་བསམ་སྒོམ་པའི་མཆོད་པས་རབ་མཆོད་ན། །
བླ་མེད་མཆོག་གིས་དངོས་གྲུབ་ཅིས་མི་སྟེར། །
མཉམ་མེད་ཟས་གཙང་སྲས་པོའི་བསྟན་པ་ཡི། །
གྲལ་མཐར་འཚངས་པའི་བླུན་རྨོངས་སྤྲིན་དཀར་བས། །
གང་གིས་བཀའ་དྲིན་དྲན་པས་འཁྲུངས་སྐར་ལ། །
རྡོ་ཆག་བཙན་སྒྲིག་བསྟོད་པ་འདི་ཐལ་ལོ། །
༢༠༡༣-༥:༡༧ ཉིན།
4:3



ཚོར་བའི་ཟིན་ཐོ།
སྟོན་པ་མཆོག་ལ་ཕུལ་བའི་མེ་ཏོག
སྔོན་གྱི་ཐུགས་བསྐྱེད་སྨོན་ལམ་བཙན་པོ་ཡི། །
ལྔ་བརྒྱའི་མཐའ་མ་སྙིགས་མ་ལྔ་བདོའི་དུས། །
ལྷག་པར་བརྩེ་བའི་སྙིང་རྗེའི་གཞན་དབང་གིས། །
ཀུན་གྱིས་སྤངས་པའི་ཞིང་འདི་བདག་གིར་བཟུང་། །
ལྷ་ཡི་གནས་མཆོག་ཡིད་དགའ་ཆོས་འཛིན་ནས། །
ལྷ་ཡི་མཆོག་གྱུར་དམ་པ་ཏོག་དཀར་དེ། །
ལྷ་ནས་འཕོས་ནས་གླང་ཆེན་རྣམ་པ་ཡི། །
ལྷ་མོ་སྒྱུ་འཕྲུལ་ལྷུམས་སུ་ཞུགས་པར་གྱུར། །
ལུམ་བིའི་ཚལ་དུ་གང་ཉིད་བལྟམས་པའི་ཚེ། །
ཚངས་དང་དབང་སོགས་ལྷ་བརྒྱས་བསྟོད་པ་དང་། །
འཇིག་རྟེན་འདི་ན་ང་ཉིད་མཆོག་ཡིན་ཞེས། །
མི་འཇིགས་གསུང་དབྱངས་ཀུན་གྱི་རྣ་བར་སྦྱིན། །
ཐབས་མཁས་ཐུགས་རྗེའི་ངོ་མཚར་མཛད་པ་ཡིས། །
ཡི་གེ་ལ་སོགས་ཐུན་མོང་རིག་གནས་ལ། །
སྦྱངས་ཚུལ་བསྟན་ཅིང་རེ་བཞིའི་སྒྱུ་རྩལ་གྱིས། །
དྲེགས་ལྡན་སྐྱེ་བོ་སྙིང་ལས་ཆུང་ངུར་བཀོད། །
44



- རྗེས་དྲན་ཡིད་ཀྱི་མཆོད་པ།
ཁ་ན་མ་ཐོའི་དྲི་མས་མ་གོས་ཕྱིར། །
ཁྱིམ་ན་གནས་པའི་མཛད་པ་བསྟན་པ་སོགས། །
བཅུ་གཉིས་ངོ་མཚར་དཔག་དཀའི་མཛད་པ་ཡི། །
སྐལ་ལྡན་སྐྱེ་བོ་ཐར་པའི་ལམ་ལ་བཀོད། །
ཆོས་གཅིག་ཆོས་སྐུའི་གོ་འཕང་མངོན་གྱུར་ནས། །
རྣམ་གཉིས་གདུལ་བྱ་རྣམ་གྲོལ་ལམ་འཐོབ་ཕྱིར། །
རྣམ་གསུམ་ཆོས་ཀྱི་འཁོར་ལོ་བསྐོར་བ་ལ། །
བདེན་བཞིའི་ཆོས་འཁོར་ཞེས་ནི་ཀུན་ལ་གྲགས། །
བདེན་བཞིའི་ཆོས་འཁོར་ལན་གསུམ་བསྐོར་བ་ལས། །
སྐྱབས་གསུམ་འཇིག་རྟེན་ཁམས་འདིར་གྲུབ་གྱུར་ལ། །
རྣམ་གཉིས་ཆོས་འཁོར་བར་མཐའ་གཉིས་པོ་ཡང་། །
ཞིང་གཅིག་འཛམ་བུ་གླིང་འདིར་རིམ་བཞིན་བསྐོར། །
འཚེ་མེད་སྤྱོད་པས་འགྲོ་ཀུན་བདེ་ལ་བཀོད། །
བདེན་མེད་ལྟ་བས་ལྟ་ངན་རི་བོ་བསྙིལ། །
མཉམ་མེད་ཟས་གཙང་སྲས་པོའི་ལུགས་བཟང་འདི། །
མཐའ་མེད་ནམ་མཁའི་ཁམས་སུ་རྟག་བརྟན་ཤོག །
༢༠༡༣:༣:༢༢ཉིན།



ཚོར་བའི་ཟིན་ཐོ།-
ཆོས་འཁོར་དུས་ཆེན།
ཆོས་སྐུ་ཞི་བའི་བདེ་བ་མཆོག་བརྙེས་ཀྱང༌། །
ཆོས་མིན་དུཁར་སྤྱོད་པའི་འགྲོ་བའི་དོན། །
ཆོས་ཀྱི་འཁོར་ལོ་ལན་གསུམ་བསྐོར་མཛད་པ། །
ཆོས་རྗེ་ཐུབ་པའི་དབང་པོ་དེ་ལ་འདུད། །
ལྔ་བདོའི་འགྲོ་བ་སྤྱི་དང་ཁྱད་པར་དུ། །
ལྔ་སྡེ་བཟང་པོར་དམ་ཆོས་བདུད་རྩིའི་རོ། །
སྦྱིན་པས་འཕགས་པའི་ལམ་བཟང་མངོན་མཛད་པའི། །
བཀའ་དྲིན་རྗེས་དྲན་དུས་ཆེན་དང་བས་བསུ། །
སྡུག་བསྔལ་ནགས་མེ་བཞིན་དུ་མཆེད་པའི་འགྲོར། །
སྡུག་བསྔལ་ཉེས་དམིགས་མ་ཤེས་སྤྱོང་འདོད་ཅིག །
སྡུག་བསྔལ་ངོ་བོ་མ་མཐོང་མི་སྐྱེ་བས། ། །
སྡུག་བདེན་ནས་བརྩམས་འཁོར་ལོ་དང་པོ་བསྐོར། །
ཀུན་འབྱུང་སྲིད་པའི་ཉེས་པ་ཇི་སྙེད་ཀུན། །
ཀུན་ཀྱང་བདག་འཛིན་མ་རིག་གཞན་དབང་གིས། །
ཀུན་འཁོར་ཇི་བཞིན་འཁོར་བར་བཅིངས་པས་ན། །
ཀུན་འབྱུང་བདེན་པ་སྤང་བྱར་གདམས་པར་མཛད། །
46



ཙ་
- རྗེས་དྲན་ཡིད་ཀྱི་མཆོད་པ།
འགོག་པ་ཞེས་པ་སྡུག་བསྔལ་གཏན་ཟད་ཆོས། །
འགོག་པ་འཐོབ་ན་འཁོར་བའི་གནས་ལས་ཐར། །
འགོག་པ་ཞེས་པ་དགྲ་བཅོམ་ཡོན་ཏན་ཉིད། །
འགོག་བདེན་འཐོབ་ཕྱིར་ལམ་ལ་འབད་དགོས་གསུངས། །
ལམ་བཟང་ཚང་ལ་མ་ནོར་རྒྱལ་བ་ཉིད། །
ལམ་དེར་གཤེགས་ནས་ཆོས་སྐུའི་གོ་འཕང་བརྙེས། །
ལམ་དེས་གཏི་མུག་བདག་འཛིན་སུན་ཕྱུང་བའི། །
ལམ་བདེན་དེ་ཉིད་གོམས་བྱར་ཡང་ཡང་གསུངས། །
ཐར་པའི་ལམ་བཟང་བསྟན་པའི་དམ་པའི་ཆོས། །
ཐར་འདོད་ཀུན་གྱིས་ཉམས་སུ་མ་བླངས་ན། །
ཐར་པ་ཁང་ཁྱིམ་བཞིན་དུ་སྦྱིན་ཐབས་ཤིག །
ཐར་འདོད་དེད་དཔོན་དེ་ཡིས་མེད་པར་གསུངས། །
འདི་ནི་རྨོངས་མུན་སེལ་བའི་སྒྲོན་མེ་དང་། །
འདི་ནི་ཉམས་མྱོང་བསླབ་བྱར་གདམས་པ་ཉིད། །
འདི་ནི་སེམས་ཀྱི་ཚན་རིག་ངོ་མ་སྟེ། །
འདི་ནི་སྡུག་བསྔལ་ཞི་བའི་མན་ངག་ཡིན། །
ཐུབ་པ་མཆོག་གིས་མཛད་པའི་ཆ་ཤས་ཙམ། །
དྲན་ནས་རྣམ་དཀར་དགེ་བ་ལ་སྤྱོད་ན། །
དེ་ཡི་བསོད་ནམས་གངྒའི་བྱེ་སྙེད་དང༌། །
མཉམ་པར་རྒྱལ་བས་ལན་གྲངས་དུ་མར་གསུངས། ། ༢༠༡༤་༧-༣༡ཉིན།



ཚོར་བའི་ཟིན་ཐོ།--
དུས་ཆེན་འདི་ཡིས་བྱམས་པའི་ཨ་མ་དྲན།
རབ་མཛེས་མཚན་དཔེས་བརྒྱན་པའི་མཐོང་གྲོལ་སྐུ། །
རབ་སྙན་ཡན་ལག་དྲུག་ཅུའི་ཐོས་གྲོལ་གསུང་། །
རབ་འབྱམས་ཤེས་བྱ་ཀུན་གཟིགས་དྲན་གྲོལ་ཐུགས། །
རབ་འབྱམས་རྒྱལ་ཀུན་ངོ་བོ་ཤཱཀྱའི་རྒྱལ། །
ཟག་མེད་བདུད་རྩི་ལྟ་བུའི་ཆོས་རྙེད་ཅིང་། །
འཇིགས་རུང་བདུད་བཞིའི་གཡུལ་ལས་རྒྱལ་ན་ཡང་། །
མ་ཡི་དྲིན་ལན་འཇལ་ཕྱིར་ལྷ་ཡུལ་དུ། །
ཕེབས་པའི་མཛད་པར་བསམས་ཀྱང་དད་པའི་སོན།།
རྩ་གསུམ་ལྷ་ཡི་ཡུལ་དུ་དབྱར་གནས་ནས། །
ཟབ་རྒྱས་ཆོས་ཀྱི་ལྷ་རྣམས་སྨིན་པར་མཛད། །
སླར་ཡང་འཛམ་གླིང་འགྲོ་ལ་རྗེས་བརྩེ་བས། །
རྫུ་འཕྲུལ་སྟོབས་ཀྱིས་ལྷ་ནས་བབས་པར་མཛད། །
ཡུམ་གྱི་དྲིན་ལན་དམ་པའི་ཆོས་ཀྱིས་འཇལ། །
གཏིང་མེད་འཇིགས་རུང་འཁོར་བར་བཞི་ཤད་བཀོད། །
དྲིན་བྱས་དྲིན་དུ་གཟིགས་པའི་ཐུབ་དབང་དེའི། །
རྗེས་འཇུག་གྱུར་པ་ཁོ་བོའི་བསོད་ནམས་ཡིན། །
༦



- རྗེས་དྲན་ཡིད་ཀྱི་མཆོད་པ།
སྟོན་པ་ལྷ་ལས་བབས་པའི་དུས་དྲན་འདི། །
མ་ཡུམ་དྲིན་ལན་གཟོ་བའི་དུས་བཟང་དངོས། །
གནམ་འོག་ཡུམ་ཆེན་གང་དང་གང་ཡིན་ཀྱང༌། །
སྲི་ཞུ་བཀུར་སྟིས་ཚེ་མཇུག་བདེ་བར་ཤོག །
མ་དག་འཁོར་བའི་གནས་ལ་བྱམས་པའི་མས། །
བརྩེ་བས་བསྐྱངས་ཤིང་དུང་བས་གསོས་པའི་དྲིན། །
བསླུ་མེད་དཀར་པོའི་དགེ་རྩིས་འཇལ་གྱུར་ནས། །
དྲིན་ཆེན་ཨ་མ་ཐར་པ་འཐོབ་པར་སྨོན། །
༢༠༡༤:༡༡:༡༣ཉིན།
1)



ཚོར་བའི་ཟིན་ཐོ།-
རྗེས་དྲན་ཡིད་ཀྱི་མེ་ཏོག
འདི་སྣང་སྲིད་པའི་ཕུན་ཚོགས་རྒྱལ་སྲིད་སོགས། །
མགོ་སྐྱེས་ལན་བུ་ལྷན་དུ་དོར་གྱུར་ནས། །
ཞི་བ་ངེས་འབྱུང་གཙང་མའི་སེམས་པ་དང༌། །
དྲང་སྲོང་རྒྱལ་མཚན་ངུར་སྨྲིག་གོས་ཀྱིས་བཀླུབས། །
ཀློག་པ་ཐོས་བསམ་ལས་ལ་མ་ཞུགས་ན། །
ངེས་འབྱུང་ཙམ་གྱིས་འབྲས་བུ་མེད་མཐོང་ནས། །
ཡོན་ཏན་ཀུན་གྱི་འབྱུང་གནས་དགེ་བའི་བཤེས། །
བརྒྱ་ཕྲག་བརྒལ་བའི་བླ་མའི་ཞབས་རྡུལ་བསྙེན། །
ཐུན་མོང་ཐུན་མོང་མིན་པའི་གཞུང་ལུགས་ཀུན། །
གང་གི་ཐུགས་ལ་མི་ཆུད་མི་མངའ་བར། །
མི་བཟོད་རྒོལ་ངན་རྟོག་གེའི་རིགས་སྨྲ་བ། །
སྨྲ་བཅད་ཟོལ་གྱིས་དབེན་པའི་རི་སུལ་བཟུང་། །
ལུང་རྟོགས་ཡོན་ཏན་ནོར་བུའི་མཛོད་འཛིན་ཀྱང་། །
རིན་ཆེན་སེམས་མཆོག་ནོར་བུ་མ་ལོན་ན། །
གྲངས་མེད་འགྲོ་བའི་དོན་བྱེད་མི་ནུས་ཞེས། །
བགྲོད་དཀའི་དཀའ་བས་བྱང་ཆུབ་སེམས་མཆོག་བླངས། །
50



-རྗེས་དྲན་ཡིད་ཀྱི་མཆོད་པ།
---
ལུང་སྡེ་བཞི་ལས་བསྟན་པའི་སོ་ཐར་གྱི། །
ནང་ཁྲིམས་ཐིག་ཤིང་བཞིན་དུ་བསྲངས་པ་ལས། །
དགེ་འདུན་འདུས་པའི་ཚུལ་ཁྲིམས་དྲི་ངད་ཀྱི། །
བི་ཀྲ་ཤི་ལའི་ཆོས་སྡེའི་ཁོར་ཡུག་ཁྱབ། །
ཆོས་མིན་ཆོས་སུ་སྨྲ་བའི་ངན་བཤད་ཀྱིས། །
གདུལ་བྱའི་བློ་རྨོངས་བརྟུལ་བར་གྱུར་པའི་ཚེ། །
བཙན་པོ་ཁུ་དབོན་ཐུགས་ཀྱིས་མ་བཟོད་པར། །
གང་ཉིད་འདྲེན་པའི་ངལ་བ་ཁུར་དུ་བླངས། །
མི་མཐུན་བར་ཆད་རླུང་ལྟར་འཚུབས་ན་ཡང་། །
ཁ་བ་ཅན་པའི་ལེགས་བྱས་བསོད་ནམས་མཐུས། །
གང་ཉིད་བྱོན་ནས་མཛད་པའི་བསྟན་བཅོས་ཀྱིས། །
བོད་ཡུལ་ཁམས་ཀྱི་སྐྱེ་འགྲོའི་མིག་འབྱེད་མཛད། །
རྒྱལ་བའི་མདོ་རྒྱུད་གཞུང་ལས་བསྟན་པ་དག །
བོད་ཁམས་སྐྱེ་འགྲོའི་ཁམས་དང་མོས་པ་བཞིན། །
གསལ་བར་མཛད་པའི་བྱང་ཆུབ་ལམ་སྒྲོན་གྱིས། །
ལོག་ལམ་འཕྱན་པའི་གཡང་སའི་གནས་ལས་ལྡོག །
དྲུག་ཅུའི་ལོ་ངོ་བརྒལ་བའི་ན་ཚོད་ཀྱིས། །
ཁ་བ་ཅན་པའི་མིང་བརྡ་བྱིས་པ་བཞིན། །
བསླབ་པའི་ངོ་མཚར་གཏམ་རྒྱུད་རེ་རེ་ཡང་། །
བསམ་ཞིང་བསམས་ན་དད་པའི་འབྱུང་གནས་དངོས། །
）



ཚོར་བའི་ཟིན་ཐོ།-
ཁ་བ་ཅན་གྱི་འགྲོ་ལ་དྲིན་ཆེ་བའི། ། །
སངས་རྒྱས་གཉིས་པ་ཇོ་བོ་ཨ་ཏི་ཤའི། །
ལུགས་བཟང་བཀའ་གདམས་ལྷ་ཆོས་བདུན་ལྡན་དེ། །
མི་ནུབ་སྲིད་པའི་མཐའ་ལ་རྒྱས་གྱུར་ཅིག །
༢༠༡༤༡༡༩ཉིན།
52



རྗེས་དྲན་ཡིད་ཀྱི་མཆོད་པ།
རྗེས་དྲན་མེ་ཏོག་ཕྲེང་བ།
མདོ་རྒྱུད་གཞུང་ལུགས་ཐམས་ཅད་ལ། །
མི་འཇིགས་སྨྲ་བའི་གད་བརྒྱངས་ཅན། །
ཐུབ་བསྟན་གངས་རིའི་རྒྱན་གཅིག་པུ། །
སྨྲ་བའི་སེང་ཆེན་དེ་ལ་འདུད། །
གངས་ཅན་མཁས་དབང་གསེར་རིའི་དབུས། །
ཡོན་ཏན་བྱེ་བས་མངོན་འཕགས་པ། །
འཇམ་མགོན་ས་སྐྱ་པན་ཆེན་ཞེས། །
དྲན་མཆོག་རི་ཡི་དབང་པོར་བསྟོད། །
མཁས་པ་བླུན་པོ་བརྟག་པ་ཡི། ། །
ལེགས་པར་བཤད་པའི་གཏེར་ཆེན་པོ། །
བློ་གསལ་སྐྱེ་བོའི་ཚོགས་རྣམས་ལ། །
བླང་དོར་རྟོགས་པའི་ནོར་མཆོག་སྩལ། །
འཇིག་རྟེན་མི་ཆོས་གནད་སྟོན་པའི། །
ལེགས་བཤད་འཕྲུལ་གྱི་དྲྭ་བ་ཡིས། །
ལོག་སྨྲ་འབྱུང་པོའི་བྱ་རྣམས་ཀྱི། །
ལྕེ་ལ་རྡོ་རྗེའི་མདུད་པས་བཅིངས། །
53



ཚོར་བའི་ཟིན་ཐོ།-
ཐུན་མིན་གཞུང་ཆེན་པོད་ལྔ་ལ། །
ཐོས་བསམ་སྒོམ་པའི་འབྲས་རྟགས་ལ། །
རིགས་གཏེར་སྡོམ་གསུམ་རྣམ་གཞག་སོགས། །
ལེགས་བཤད་ཉིན་བྱེད་ཟེར་བརྒྱ་འཕྲོ། །
མི་བསྲུན་ཧོར་གྱི་གདུག་རྩུབ་རྣམས། །
ཐབས་མཁས་མཛད་པས་ཕྱིར་ལ་བཟློག །
གངས་ཅན་སྐྱེ་འགྲོ་བདེ་བའི་ཕྱིར། །
འཕྲིན་ཡིག་ཤེལ་དཀར་མེ་ལོང་སྤྲིངས། །
དེ་ལྟར་མཛད་པའི་ཆ་ཤས་ཙམ། །
མོས་གུས་ཡིད་ཀྱིས་དྲན་བཞིན་པར། །
བསྟོད་པའི་མེ་ཏོག་ཆུན་པོ་འདི། །
རྗེས་དྲན་ཚུལ་དུ་དང་བས་སྤེལ། །
༢༠༡༤:༡:༡༤ཉིན།
54



དྲན་སེམས་རི་རྩེའི་དར་ལྕོག།
དྲན་སེམས་རླུང་བུས་ཡིད་ཀྱི་དར་ལྕོག་གཡོས། །
སེམས་པའི་ཚོར་འདུ་དར་གྱི་ངོས་ལ་གསལ། །
བརྩེ་བའི་མ་ཡུམ་དྲན་པའི་གདུང་དབྱངས་འདི། །
དྲི་བཞོན་རླུང་ལ་བསྐུར་བའི་སྐད་ཆ་ཡིན། །



- རྗེས་དྲན་ཡིད་ཀྱི་མཆོད་པ།
བཅུ་པའི་ལྔ་མཆོད།
རབ་འབྱམས་རྒྱལ་བའི་མཁྱེན་བརྩེ་ནུས་པའི་གར། །
འགྲོ་བློའི་མོས་ངོར་རིགས་གསུམ་གཅིག་བསྡུས་སྐུ། །
སྐྱབས་གཅིག་བླ་མ་བློ་བཟང་གྲགས་པ་ལ། །
ལུས་ངག་ཡིད་གསུམ་གུས་པས་ཕྱག་འཚལ་ལོ། །
མི་ལྡོག་བརྟན་པའི་བརྩོན་འགྲུས་གོ་བགོས་པས། །
ཟུང་འཇུག་མཆོག་དང་ཐུན་མོང་ས་ལམ་སོགས། །
དངོས་གྲུབ་ཀུན་འབྱུང་ཐུབ་དབང་རྡོ་རྗེ་འཆང་། །
དབྱེར་མེད་རྗེ་བཙུན་ཙོང་ཁ་པ་ལ་འདུད། །
མཐའ་མེད་སེམས་ཅན་སྲིད་དང་ཞི་བ་ལས། །
བར་མེད་སྒྲོལ་བའི་བྱང་ཆུབ་ཐུགས་མངའ་བ། །
དམིགས་མེད་བརྩེ་བའི་གཏེར་ཆེན་སྤྱན་རས་གཟིགས། །
མི་ཡི་གར་རོལ་བློ་བཟང་གྲགས་པར་འདུད། །
ལས་འབྲས་ཕྲ་རགས་དཀར་ནག་དགེ་སྡིག་ལས། །
བདེན་བཞི་ལུགས་འབྱུང་ལུགས་ལྡོག་འཁོར་འདས་ཆོས། །
དྲི་མེད་མཁྱེན་པའི་དབང་པོ་འཇམ་དཔལ་དབྱངས། །
ངུར་སྨྲིག་ཟློས་གར་ཙོང་ཁ་པ་ལ་འདུད། །
57



ཚོར་བའི་ཟིན་ཐོ།-
འགྲོ་ཀུན་སྲིད་ཞིའི་གནས་ལ་ལྷུང་བྱེད་པའི། །
དུག་གསུམ་ཉོན་སྒྲིབ་ཤེས་སྒྲིབ་བག་ཆགས་བཅས། །
བདུད་དཔུང་མ་ལུས་འཇོམས་མཛད་གསང་བའི་བདག །
ཐ་མལ་རྣམ་རོལ་བློ་བཟང་གྲགས་པར་འདུད། །
འཕགས་བོད་མཁས་པའི་བསྟན་བཅོས་མཐའ་དག་ལ། །
འཇིགས་མེད་སྨྲ་བ་སྤོབས་པའི་གདེངས་ཐོབ་པ།།
གངས་ཅན་མཁས་པའི་གཙུག་རྒྱན་ཙོང་ཁ་པ། །
བཀའ་དྲིན་གསུམ་ལྡན་བཤེས་ལ་གསོལ་བ་འདེབས། །
འདུལ་བའི་བཅས་མཚམས་མིག་འབྲས་བཞིན་དུ་སྲུང་། །
བསྐྱེད་རྫོགས་རྟོགས་པས་ཟུང་འཇུག་མངོན་དུ་མཛད། །
རིས་མེད་རྒྱལ་བསྟན་སྤྱི་བོའི་ཐོད་བཞིན་བཀུར། །
བློ་བཟང་གྲགས་པའི་ཞབས་ལ་གསོལ་བ་འདེབས། །
རྣམ་དག་དད་པའི་མཆོད་ཡོན་ཀུན་ནས་འཁྱིལ། །
བཅས་རང་ཉེས་པས་མ་གོས་ཚུལ་ཁྲིམས་སྤོས། །
གསུང་རབ་དོན་རྟོགས་ཤེས་རབ་སྣང་གསལ་བཅས། །
བཀའ་དྲིན་འཁོར་མེད་མགོན་པོ་ཁྱེད་ལ་འབུལ། །
དཔལ་ལྡན་བླ་མའི་མཛད་པ་ཇི་བཞིན་དུ། །
རྒྱ་ཆེན་གཞུང་ལུགས་འཚོལ་ལ་མི་ངོམས་པར། །
གང་ཤེས་བསམ་སྦྱོར་དག་པའི་ཉམས་ལེན་གྱིས། །
རིས་མེད་རྒྱལ་བསྟན་འཛིན་སྐྱོངས་སྤེལ་ནུས་ཤོག ། ༢༠༡༤:༡༢:༡༦ཉིན།
58



ག་
—
— རྗེས་དྲན་ཡིད་ཀྱི་མཆོད་པ།
རྗེས་དྲན་མར་མེའི་སྣང་བ།
ངེས་འབྱུང་རྣམ་པར་དག་པའི་རྩ་བ་ཅན། །
ཐོས་བསམ་སྒོམ་པའི་ཡལ་ག་ལོ་འདབ་ཅན། །
འཆད་རྩོད་རྩོམ་པའི་འབྲས་བུའི་ཁུར་ལྗིད་པ། །
བཤེས་གཉེན་དཔག་བསམ་ལྗོན་པ་ཁྱོད་ཉིད་རྒྱལ། །
ཐུབ་བསྟན་གངས་རི་སྐྱོང་བའི་སེང་ཆེན་ཆེ། །
ཉམས་རྟོགས་ས་དང་ལམ་གྱི་ལུས་སྟོབས་རྒྱས། །
མདོ་སྔགས་གཞུང་དོན་སྨྲ་བའི་གད་རྒྱངས་ཅན། །
བཤེས་གཉེན་རི་དྭགས་རྒྱལ་པོ་གང་ལ་འདུད། །
དཔལ་ལྡན་བླ་མ་ཁྱེད་ཉིད་ཅི་འདྲ་བར། །
ཐུབ་བསྟན་སྤྱི་དང་རྗེ་བཙུན་ཙོང་ཁ་པའི། །
ལུང་རྟོགས་ཆོས་ཀྱི་རྒྱལ་མཚན་འཛིན་པ་ལ། །
འགལ་རྐྱེན་ཀུན་ཞི་ལེགས་ཚོགས་ལྷུན་འགྲུབ་ཤོག ། །
༢༠༡༤:༡:༢༠ཉིན།
59



ཚོར་བའི་ཟིན་ཐོ།
ཚོར་བའི་ཟིན་ཐོ།——
—
འོ
སེམས་ཀྱི་མཁའ་ན་འཚེར་བའི་དུང་ཟླ་དཀར་པོ།
བྱམས་བརྩེའི་རླབས་ཕྲེང་མཁའ་ལ་འཕྱུར་ཡང་རང་ཉིད་གཅེས་འཛིན་འོབས་ལ་འདྲེན།།
ཉམ་ཆུང་འགྲོ་བའི་བཤེས་སུ་གྱུར་ཀྱང་བདུད་སྡེའི་སྙིང་ལ་འཇིགས་པ་སྦྱིན། །
གྲངས་མེད་རྒྱལ་བའི་མཛད་པ་ཐམས་ཅད་རང་ཉིད་གཅིག་པུས་མཛད་པ་ཡི། །
རྗེ་བཙུན་བློ་བཟང་ཆོས་ཀྱི་རྒྱལ་མཚན་མི་བརྗེད་སྙིང་ཁའི་དབུས་སུ་རོལ། །
བསམས་བཞིན་ཞིང་འདིར་སྲིད་པ་བཟུང་བའི་དཔལ་ལྡན་བླ་མའི་མཛད་པ་དག །
རྒྱལ་བའི་ལུང་རྟོགས་བསྟན་པ་ཐམས་ཅད་འཛིན་སྐྱོངས་སྤེལ་བ་ཡིན་ལགས་མོད། །
དེ་ལས་བརྒལ་བའི་མགོན་པོ་ཁྱོད་ཀྱི་གསང་གསུམ་མཛད་འཕྲིན་རེ་རེ་ཡང་། །
ཡིད་ལ་དྲན་ཚེ་འགྱོད་པའི་མིག་ཆུས་བཞིན་གྱི་ཞིང་ས་ཡོངས་སུ་བརླན།།
ཞབས་ཟུང་རེ་ཁ་གང་དུ་བཀོད་ཀྱང་འགྲོ་དོན་མཛད་ལ་ངལ་བ་སྤངས། །
བརྩེ་བའི་སྤྱན་རས་གང་དུ་གཡོ་ཡང་ཉམ་ཆུང་སྐྱིད་སྡུག་ལེགས་པར་གཟིགས། །
བྱམས་པའི་བཀའ་མོལ་གང་དུ་གནང་ཡང་སྤང་བླང་མ་འདྲེས་གསལ་བར་སྟོན། །
དྲན་པའི་ཡུལ་དུ་བཞུགས་པའི་བརྩེ་ལྡན་བླ་མ་གང་དེའི་དྲིན་ལ་བསྟོད། །
བཤད་སྒྲུབ་རྒྱལ་བསྟན་སྙིང་པོར་གཟིགས་པས་འདྲ་ཆོས་གཟུགས་བརྙན་རྒྱུང་ལ་དོར།།
འདུས་སྡེ་ཉུང་ཡང་རྣམ་དག་གཙོར་བཏོན་འཆལ་བའི་ཝ་སྐྱེས་མཐའ་ལ་བསྐྲད། །
རང་ཁ་རང་གསོའི་དཔེ་གཟུགས་བསྐྲུན་ནས་ལོག་པའི་འཚོ་བ་དོང་ལ་མནན། །
ཡང་དར་བསྟན་པའི་སྒོ་ཆེན་འབྱེད་པའི་ཞུམ་མེད་བླ་མའི་མཛད་བཟང་དྲན། །
6()



- རྗེས་དྲན་ཡིད་ཀྱི་མཆོད་པ།
བཤད་སྒྲུབ་བསྟན་པ་ཉམས་པ་སོར་ཆུད་རྒྱལ་བ་ཀུན་གྱི་མཛད་བཟང་སྤེལ། །
བོད་ཡིག་བོད་སྐད་སློབ་གྲ་གསར་པས་མེས་པོ་དགྱེས་པའི་འཛུམ་དཀར་གྲོལ། །
ཐུན་མིན་ལག་རྩལ་མཐོང་ཆེན་མཛད་པས་འཆི་བར་ཕྱོགས་པའི་ལག་རྩལ་གསོས། །
ཆོས་དང་རིག་གཞུང་གང་ཅིའི་ཐད་ནས་གང་གི་བཀའ་དྲིན་སུ་ཡིས་གཞལ། །
སངས་རྒྱས་དངོས་ཀྱི་རབ་གནས་མཛད་པའི་ཇོ་བོ་མི་བསྐྱོད་རྡོ་རྗེ་དང་། །
བཀའ་འགྱུར་འཛམ་གླིང་གཡས་བཞག་དང་ནི་མི་དབང་ཕོ་ལྷའི་བསྟན་འགྱུར་སོགས།།
སྲིད་ན་དཀོན་པའི་སྐུ་གསུང་ཐུགས་རྟེན་གསེར་སྲང་འབུམ་གྱིས་མི་དོ་བ། །
གངས་ཅན་ཡུལ་འདིར་སླར་ཡང་འདྲེན་པའི་དྲིན་གྱི་ཕུང་པོ་གང་གིས་གཞལ། །
མཛེས་སྡུག་ལྡན་པའི་ཕྱི་ཡི་ཡུལ་ལྗོངས་རིན་ཆེན་སྲོག་ལྟར་གཅེས་བཞིན་བསྲུངས། །
གཤིས་རྒྱུད་བཟང་བའི་བཅུད་ཀྱི་སེམས་ཅན་མཐུན་པ་པ་ཏྲའི་རི་མོར་བཀོད། །
ཕ་སྐད་མ་ཡིག་ཐུན་མིན་ཆས་གོས་གསེར་གྱི་མེ་ཏོག་ལྟ་བུར་བསྐྲུན། །
ཕྱི་ནང་སྣོད་བཅུད་གང་ནས་བསམས་ཀྱང་བཀའ་དྲིན་འཁོར་མེད་གཉེན་གྱི་ཕུད། །
རིགས་དང་རུས་ལ་སྲོག་ལྟར་བརྩི་བའི་སྲོལ་རྒྱུན་ངན་པའི་དྲི་མ་དག །
བཀྲུ་ཕྱིར་མགར་བ་རྡོ་རྗེའི་ཁྱིམ་དུ་མ་བོས་མགྲོན་དུ་ཆེད་ཕེབས་ཏེ། །
གསོལ་ཇ་ལྷན་དུ་མཆོད་པའི་ཞོར་ལ་སྲོལ་རྒྱུན་ལག་རྩལ་སྤེལ་དགོས་པའི། །
མིག་རྒྱང་རིང་བའི་བཀའ་སློབ་དེ་ཡི་རིན་ཐང་སུ་དང་གང་གིས་དཔོག ། །
དྲིན་བྱས་དྲིན་དུ་མཐོང་བའི་བློ་མིག་ལྡོངས་པའི་རང་རིགས་འགའ་རེ་ཡིས། །
ཚོང་དཔོན་རྒྱགས་པ་ཞེས་པའི་མཚན་སྨད་ངོ་ཚ་མེད་པར་བསྒྲོན་མོད་ཀྱང་།
རང་གི་དེ་ཉིད་བསྟན་པ་ཙམ་ལས་འཕགས་ཆེན་དམ་པའི་རྣམ་ཐར་ནི། །
ཙན་དན་སྟེའུ་མཚུངས་པར་མཉམ་པས་ཁྲོ་དང་ཆགས་པ་རིང་ནས་སྤངས། །
61



ཚོར་བའི་ཟིན་ཐོ།—————————— ང རོ
མི་ཞུམ་སྙིང་སྟོབས་དགུ་འགྱུར་བཙན་པོས་མི་འཇིགས་མཁའ་ལ་བག་ཡངས་རྒྱུ། །
ལྷད་མེད་ལྷག་བསམ་འོད་ཞགས་དཀར་པོས་གངས་ཀྱི་ཡུལ་གྲུའི་མཐའ་དབུས་ཁྱབ། །
མཛད་འཕྲིན་ཀུན་ཏའི་མེ་ཏོག་དཀར་པོའི་དྲི་ངད་གང་ས་གང་ལ་མཆེད། །
སེམས་ཀྱི་མཁའ་ན་རྟག་ཏུ་འཚེར་བའི་དུང་ཟླ་དཀར་ལུ་ཁྱེད་ཉིད་དྲན། །
བོད་ཟླ་བཅུ་གཅིག་པའི་ཚེས་ཉེར་གཅིག་གང་གི་དགོངས་རྫོགས་དུས་དྲན་དུ།
༢༠༡༥:༡:༡༡ཉིན།
62



- རྗེས་དྲན་ཡིད་ཀྱི་མཆོད་པ།
རྗེས་དྲན་དད་གསུམ་མཆོད་པའི་མེ་ཏོག
བློ་གྲོས་བཟང་པོས་རང་རྒྱུད་ལེགས་པར་དུལ། །
ཤེས་རབ་གསུམ་གྱིས་རྒྱལ་བའི་དགོངས་དོན་རྟོགས། །
ཐུབ་པའི་རྒྱལ་ཚབ་ཐུབ་པའི་མཛད་པ་ཅན། །
བཀའ་དྲིན་འཁོར་མེད་རྩ་བའི་བླ་མར་འདུད། །
ལྟེ་ཁྲག་མཚལ་དམར་ཆེན་པོ་ཧོར་ལ་འཐོར། །
ཐོས་བསམ་བྱ་བ་བོད་ཡུལ་དབུས་ལ་གནང་། །
མཛད་པ་འཕྲིན་ལས་འཛམ་གླིང་ཀུན་ལ་ཁྱབ། །
རྟོགས་པ་མཐར་ཕྱིན་དགེ་བའི་བཤེས་ལ་འདུད། །
ཐོག་མར་ཐུན་མོང་བསླབ་བྱས་ལམ་སྟོན་མཛད། །
བར་དུ་སོ་ཐར་སྡོམ་སྦྱིན་བསྟན་པར་བཙུད། །
ཐ་མར་བྱང་སེམས་གསང་སྔགས་སྡོམ་པས་བཟུང་། །
གསུམ་ལྡན་རྩ་བའི་བླ་མར་ཕྱག་འཚལ་ལོ། །
སྲིད་པའི་ཕུན་ཚོགས་ཇི་སྙེད་མཆིས་པ་ཀུན། །
ངན་སྐྱུགས་གོས་པའི་ཟས་ལྟར་རིང་དོར་ནས། །
ངེས་འབྱུང་ཚུལ་ཁྲིམས་གཙང་མས་མཛེས་པ་ཡི། །
འདུལ་བ་འཛིན་པའི་གཙོ་བོར་གསོལ་བ་འདེབས། །



ཚོར་བའི་ཟིན་ཐོ།-
བརྩེ་བ་སྙིང་རྗེ་ཆེན་པོའི་གཞན་དབང་གིས། །
འགྲོ་བ་ཀུན་གྱི་བྲན་བཞིན་བརྩོན་པ་ལས། ། །
མགོན་པོ་ཁྱོད་ཀྱི་ཞལ་གྱི་དབུགས་ཀྱིས་ཀྱང༌། །
འགྲོ་བའི་ཉེར་འཚོར་གྱུར་ལ་གསོལ་བ་འདེབས། །
རྒྱུད་སྡེ་སྤྱི་དང་ལྷག་པར་ཡང་གསང་གི ། །
དབང་བཞིས་རྒྱུད་སྨིན་རིམ་གཉིས་མཐར་སོན་ཅིང༌། །
དཔལ་ཆེན་རྟ་མཆོག་ཁྲོས་པའི་རྣམ་རོལ་དུ། །
ཀུན་གྱིས་ངེས་པ་རྙེད་ལ་གསོལ་བ་འདེབས། །
ཉིད་ཀྱིས་བསྒྲུབ་པའི་དགེ་སློང་དགེ་ཚུལ་གྱི། །
བླ་གོས་གསར་པ་མཚམས་སྤྲིན་མདངས་ལྡན་པས། །
གངས་རིའི་ཕྱི་ནང་ཀུན་དུ་ཁྱབ་པ་སོགས། །
བསྟན་པའི་མེ་རོ་གསོས་པར་གསོལ་བ་འདེབས། །
ཐུན་མོང་འགྲོ་ལ་ཚེ་དབང་བཟླས་ལུང་དང་། །
སྐལ་ལྡན་སྐྱེས་བུར་དབང་བཞི་བསྐུར་བ་སོགས། །
བསྟན་དང་འགྲོ་བའི་དོན་ལ་བརྩོན་པ་ཡིས། །
ངེས་དོན་ཆོས་ཀྱི་བདག་པོར་གསོལ་བ་འདེབས། །
གྱ་དགུ་བཞེས་པ་ཆུ་མོ་བྱ་ཡི་ལོར། །
རྟག་འཛིན་འདུལ་བྱ་ཆོས་ལ་བཙུད་པའི་ཕྱིར། །
ཞི་བ་ཆོས་སྐུའི་ངང་ལ་མནལ་བ་ཡི། །
མཐའ་མའི་མཛད་པ་བསྟན་ལ་གསོལ་བ་འདེབས། །
64



རྗེས་དྲན་ཡིད་ཀྱི་མཆོད་པ།
གང་གི་མཆོག་གི་སྤྲུལ་སྐུའི་ཟླ་ཞལ་གསར། །
འདུལ་བྱའི་ས་འཛིན་སྤོ་ལ་ཤར་བའི་མཐུས། །
གོང་མའི་རྣམ་ཐར་བདག་གིར་བཞེས་པ་ཡི། །
ཐུབ་བསྟན་ཀུ་མུད་རྒྱས་པའི་དཔལ་གྱུར་ཤོག །
གུས་འབངས་ཀུན་ཀྱང་བཤེས་གཉེན་ཁྱེད་ལྟ་བུར། །
ས་དང་ལམ་གྱི་སྤང་རྟོགས་མཐར་སོན་ནས། །
རྒྱལ་བའི་བསྟན་ལ་སྲི་ཞུ་བསྒྲུབ་པ་ལ། ། །
ཉིན་མཚན་ཀུན་ཏུ་ལྷོད་པར་མ་གྱུར་ཅིག །
མགོན་པོ་གང་གི་འབངས་ཀྱི་གྲལ་མཐའ་བ་སྤྲིན་དཀར་ནས་བོད་རབ་བྱུང་བཅུ་བདུན་
པའི་ཤིང་ལུག་ས་ག་ཟླ་བའི་ཚེས་གསུམ་ཉིན།



ཚོར་བའི་ཟིན་ཐོ།-
གདུང་དབྱངས་སྙིང་གི་ངུ་འབོད། །
མ་འདྲིས་འགྲོ་བར་རིང་ནས་བརྩེ་བའི་ཐུགས། །
མ་ནོར་ལམ་བཟང་གསལ་བར་འདོམས་པའི་གསུང་། །
མ་ལུས་མཚན་དཔེའི་གསལ་རྫོགས་མཐོང་གྲོལ་སྐུ། །
མ་ལས་ལྷག་པའི་དགེ་བའི་བཤེས་ལ་འདུད། །
ངག་གི་དབང་ཕྱུག་འཇམ་དཔལ་གཞོན་ནུ་ཡི། །
བྱིན་རླབས་ཉི་མའི་འོད་སྣང་ཕོག་པ་ལས། །
སྲིད་པའི་གདུང་སེལ་ཟླ་བ་གྲགས་པ་དང་། །
དབྱེར་མེད་དཔལ་ལྡན་བླ་མར་གསོལ་བ་འདེབས། །
གང་ཉིད་འཆི་མེད་རྡོ་རྗེའི་སྐུ་བཤིག་ནས། །
ཞི་བ་ཏིང་འཛིན་དཔལ་ལ་མནལ་བའི་གཏམ། །
ཞོགས་པའི་རླུང་བུར་འགྲོགས་ནས་ཐོས་པའི་ཚེ། །
མགོན་དང་བྲལ་བའི་ཚོར་བས་ལུས་སེམས་མནར། །
ཐུབ་བསྟན་མཁའ་ལམ་མཛེས་པའི་རྒྱན་ཆ་ཉིད། །
ལེགས་གསུང་ཟེར་བརྒྱ་འཕྲོ་བའི་འོད་འབུམ་ཅན། །
བྱམས་བརྩེའི་དྲོ་སྐྱིད་སྦྱིན་མཛད་རྟ་བདུན་དབང༌། །
གློ་བུར་ཆུ་ལྷའི་ཕང་དུ་བཞུད་འདི་སྐྱོ། །
66



-རྗེས་དྲན་ཡིད་ཀྱི་མཆོད་པ།
རྒྱལ་བསྟན་གངས་ཀྱི་ས་འཛིན་སྐྱོང་བའི་རྗེ། །
འཆད་རྩོད་རྩོམ་པའི་གད་རྒྱངས་སྒྲོག་པ་ཡིས། །
ཕས་རྒོལ་ཝ་སྐྱེས་ཀླད་པ་འགེམས་བྱེད་པའི། །
བཤེས་གཉེན་སྨྲ་བའི་སེང་ཆེན་གང་དུ་ཕེབས། །
ལྔ་བདོའི་རང་མཚང་ཆེས་ཆེར་མངོན་པའི་དུས། །
ཐུབ་པའི་བསྟན་པ་རླུང་ཁྲོད་མར་མེ་དང༌། །
བདག་ཅག་སློབ་འབངས་བྱིའུ་ཕྲུག་ཐང་བསྐྱུར་བཞིན། །
ཞི་བར་གཤེགས་པ་ཐུགས་ཀྱིས་བཟོད་ལགས་སམ། །
འོན་ཏེ་རྟག་འཛིན་ཅན་གྱི་འདུལ་བྱ་རྣམས། །
རྗེས་བཟུང་མི་རྟག་པ་ཡི་ཆོས་སྟོན་ཕྱིར། །
འཆི་མེད་རྡོ་རྗེ་ལྟ་བུའི་སྐུ་བཤིག་པའི། །
མཛད་པ་འདི་ཡང་རྒྱལ་བའི་རྣམ་ཐར་ཉིད། །
རིས་མེད་རྒྱལ་བསྟན་སྤྱི་བོའི་གཙུག་ཏུ་བཀུར། །
བསྟན་འཛིན་ཕན་ཚུན་ཕུ་ནུ་བཞིན་དུ་མཐུན། །
མདོ་སྔགས་གཞུང་ལ་ངོམས་པ་མེད་པར་སྦྱངས། །
མགོན་པོ་ཁྱོད་ཀྱི་རྣམ་ཐར་འཁྱོངས་པར་ཤོག །
ཚེ་འདིའི་སྣང་བ་འགགས་པར་གྱུར་མ་ཐག །
མགོན་ཁྱེད་གང་དུ་མངོན་པར་སངས་རྒྱས་པའི། །
འཁོར་གྱི་ཐོག་མར་སྐྱེས་ནས་འགྲོ་བའི་དོན། །
མ་ལུས་སྒྲུབ་ལ་ཞུམ་པ་མེད་པར་ཤོག །



ཚོར་བའི་ཟིན་ཐོ།
ཚོར་བའི་ཟིན་ཐོ།
རོ
་
བཀའ་དྲིན་ཅན་གྱི་བཤེས་གཉེན་སྙིང་ནས་དྲན།
རྒྱལ་བསྟན་འཛིན་སྐྱོང་སྤེལ་བའི་དྲིན་ཆེན་གྱི་བླ་མའི། །
རྒྱལ་བ་ཀུན་ལས་ལྷག་པའི་བཀའ་དྲིན་དེར་བསམས་ཚེ། །
རྒྱལ་བ་དངོས་སུ་བྱོན་ཀྱང་འདི་ལས་ལྷག་མེད་པའི། ། །
རྒྱལ་བར་དངོས་སུ་བསྒོམས་ནས་གུས་ཕྱག་གསུམ་འབུལ་ལོ། །
གྲངས་མེད་འགྲོ་ལ་བྱམས་པའི་སྙིང་རྗེ་དེས་ཕྱུག་ཅིང༌། །
རྟེན་འབྱུང་མངོན་སུམ་རྟོགས་པའི་ཡེ་ཤེས་དེ་ལྡན་ཀྱང་། །
ཐ་མལ་སྣང་ངོར་ཐ་མལ་ཚུལ་སྟོན་གྱི་བཤེས་དེའི། ། །
གཞལ་དཀའི་བཀའ་དྲིན་དྲན་ཚེ་ཡིད་སེམས་དེ་མནར་སོང་། །
ནེའུ་གསིང་གཡུ་ལོ་འཐག་པའི་སྤང་ལྗོངས་ཀྱི་སྟེང་དུ། །
དྲི་ལྡན་མེ་ཏོག་མང་པོ་འགྲན་པ་བཞིན་སྐྱེས་ཀྱང་། །
མཚར་སྡུག་སྐལ་བཟང་མེ་ཏོག་མཐོང་སྣང་ལ་མ་གྱུར། །
གཡུ་སྦྲང་བུང་བའི་སེམས་པ་སྡུག་བསྔལ་གྱིས་བཟིར་སོང་། །
ལྗོན་ཤིང་བརྒྱ་ཕྲག་དུ་མས་ལོ་འདབ་དེ་ངོམས་ཤིང་། །
སྤུ་སྡུག་འདབ་ཆགས་ཚོགས་ཀྱིས་སྐད་སྙན་དེ་སྒྲོགས་ཀྱང་། །
བྱ་རྒྱལ་ཁུ་བྱུག་སྔོན་མོའི་གསུང་སྙན་དེ་མ་གོ །
ཡིད་ཆད་སེམས་པ་སྐྱོ་བའི་ཟུག་རྔུ་དེ་ལྡང་སོང་། །
68



- རྗེས་དྲན་ཡིད་ཀྱི་མཆོད་པ།
ངོ་མཚར་དབྱིབས་སུ་བཀྲ་བའི་རྫིང་བུ་ཡི་ནང་དུ། །
ལྟོ་དཀར་ཉ་མོ་སྣ་ཚོགས་རྐྱལ་རྩལ་ལ་རོལ་ཀྱང་། །
ཆུ་མོ་ཉོག་ལ་འདམ་དྲིས་སྦགས་པ་དེ་མཐོང་དུས། །
གངས་ཆབ་དྭངས་མོ་དྲན་པའི་གདུང་བ་དེ་སུས་འགོག །
རྡོ་གཅལ་སྔོན་མོའི་མཐའ་ལ་ཤིང་སྣའི་ཚོགས་རྒྱས་ཤིང་། །
འདྲ་མིན་ཁོག་མའི་ནང་དུ་མེ་ཏོག་འགའ་བཞད་ཀྱང་། །
མེ་ཏོག་བུམ་པའི་ནང་གི་སྐལ་བཟང་དེ་མ་མཐོང་། །
སྐྱུར་རྩིའི་ཚོར་སྣང་ཞིག་གིས་སེམས་པ་དེ་འཁྱགས་སོང་། །
ལས་དབང་གནམ་གྱི་རྒྱལ་མོའི་བཀའ་བཀོད་དེའི་དབང་གིས། །
བྱམས་བརྩེའི་བཤེས་དང་བྲལ་བའི་སྡུག་བསྔལ་དེ་བསམ་ཚེ། །
སྐྱོ་གདུང་ཡུད་ཀྱིས་དྲངས་པའི་ངུ་ངག་དང་ལྷན་དུ། །
གདུང་བའི་མིག་ཆུ་དྲོན་མོ་སེམས་ཁོང་ལ་ཤོར་སོང་། །
ངོ་མཚར་གཏམ་རྒྱུད་འདྲ་མིན་མེ་ཏོག་བཞིན་བཞད་ཅིང༌། །
ངོ་མཚར་བཟོ་སྐྲུན་བཀོད་པས་མི་ཚོགས་ཀུན་བཀུག་ཀྱང༌། །
ངོ་མཚར་ཞབས་སེན་རེ་ཁའི་བྱིན་རླབས་དང་བྲལ་བས། །
ངོ་མཚར་ཙམ་ལས་ཡིད་སེམས་དགའ་སྣང་དེ་མི་འདུག །
ཀུན་ལ་བསུན་སྣང་སྐྱེ་བའི་རྒས་ནད་དེ་ཕོག་ལྟར། ། །
ལྟར་དུ་གཞན་ལ་མི་མཐུན་གཤིས་ཀ་འདི་ལྡན་དུས། །
དུས་ཚོད་སྐབས་རེ་སྐབས་རེ་བཤེས་གཉེན་དེའི་བཀའ་སློབ། །
སློབ་དཔོན་དངོས་སུ་བལྟས་ན་ཡིད་སེམས་དེ་ལོས་གསོ། །



ཚོར་བའི་ཟིན་ཐོ།
བཀའ་དྲིན་ཡིད་ནས་དྲན་པའི་ངུ་ངག་གི་རྒྱང་འབོད། །
ཟག་མེད་ཐུགས་རྗེའི་ཀློང་ནས་མཁྱེན་པ་ཞིག་བྱུང་ན།།
སྔོན་གྱི་ཐུགས་བསྐྱེད་ཟབ་མོར་གསལ་འདེབས་ཤིག་བྱུང་ནས། །
དད་ལྡན་སློབ་འབངས་ཡོངས་ཀྱི་རེ་བ་དེ་བསྐང་མཛོད། ། །
བདག་ལ་རྒྱལ་བ་ཀུན་ལས་བཀའ་དྲིན་བླ་ལྷག་དུ་ཆེ་བ་དགེ་བའི་བཤེས་གཉེན་བྱམས་
པ་ཡེ་ཤེས་ཀྱི་རྗེས་དྲན་དུ་༢༠༡༣.༤.༡༡ཉིན།
7()



ཟིན་བྲིས་དད་པའི་ས་བོན།
གནས་རི་གནས་བཟང་བློ་དང་རིག་པས་བསྐོར། །
ལོ་རྒྱུས་གནས་བཤད་སྡེབ་ལེགས་ཚིག་ལ་སྤེལ། །
དངོས་མཐོང་གཏམ་རྒྱུད་རྗེན་འཆར་ཟིན་བྲིས་འདི། །
གནས་ལ་དད་པ་སྐྱེ་བའི་ས་བོན་ཡིན། །



ཁྱ
——་ཟིན་བྲིས་དད་པའི་ས་བོན།
ཟིན་བྲིས་དད་པའི་ས་བོན།
གཙང་ཁུལ་གྱི་ངོ་མཚར་མཐོང་ཐོས།
༼༡༽
ལྷ་སའི་སྐྱིད་ཆུ་སྔོན་མོའི་བཞུར་རྒྱུན་དང་འགྲོགས་ནས། །
ཤེལ་དཀར་ཀ་ལ་ཕུག་རིང་སྐྲ་ལོ་བཞིན་བསྐྱུར་ནས། །
དབུས་གཙང་དཀྱིལ་གྱི་ལ་ཆེན་གམ་པ་ལའི་རྩེ་ནས། །
གནམ་སྔོན་ཞུན་མར་འབབ་འདྲའི་གཡུ་མཚོ་དེ་མཇལ་སོང་། །
སྲིད་པའི་གངས་རི་དཀར་པོ་གནོད་སྦྱིན་གྱི་གངས་བཟང་། །
ཚ་བའི་རེག་བྱས་བཅོམ་པའི་རྗེས་ཤུལ་དེ་མངོན་དུས། །
མྱང་གཞུང་གསེར་ཐང་རིང་མོའི་འབྱུང་འགྱུར་དེ་བསམས་པའི། །
སྐྱོ་བའི་དབུགས་རིང་ཕྲ་མོ་རླུང་བུ་ལ་འགྲོགས་སོང་། །
པན་ཆེན་སྨྲི་ཏི་ཛྙཱ་ནས་སྐུ་སྨད་དེ་བཞེངས་ཚེ། །
སྐུ་སྟོད་རང་བྱོན་ཕེབས་པའི་དཔལ་ཆེན་གྱི་སྐུ་དང༌། །
ཞི་ཁྲོའི་གསུང་རྟེན་རུ་ལུའི་རང་བྱོན་སོགས་བཞུགས་པའི། །
རྒྱལ་རྩེ་གླིང་བུ་དགོན་པའི་ཡུལ་ལྗོངས་དེ་མཛེས་པ། །
ངོ་མཚར་བཟོ་དབྱིབས་མཛེས་པའི་དཔལ་འཁོར་གྱི་མཆོད་རྟེན། །
བྱིན་རླབས་དྲི་བསུང་མ་ཡལ་གསུང་བྱོན་གྱི་སྒྲོལ་མ། །
མཚན་སྙན་ཀུན་ལ་གྲགས་པའི་ཐེམ་སྤངས་མའི་བཀའ་འགྱུར། །
མངའ་བདག་ཀུན་བཟང་འཕགས་པའི་མཛད་བཟང་ནང་གསལ་འདུག །
73



ཚོར་བའི་ཟིན་ཐོ།-
མ་པང་བུ་བཞིན་བཞུགས་པའི་གསུང་བྱོན་གྱི་ངོ་བོ། །
བུ་སྟོན་ཐུགས་དམ་རྟེན་མཆོག་གསུང་རྟེན་གྱི་ཚོགས་དང༌། །
ངོ་མཚར་ལྡེབས་བྲིས་དེ་མིན་བིར་ཝ་བའི་ཆང་བུམ། །
ལུགས་གསུམ་བཀོད་པས་བརྗིད་པའི་གསེར་ཁང་གི་ཆོས་སྡེ། །
ར་ལུང་སྤང་ལྗོངས་ཡངས་པའི་ན་བཟའ་དེ་མ་བརྗེས། །
རི་བོ་གཅིག་ལ་གཅིག་འགྲན་དགུན་ཆས་དེ་མ་ཕུད། །
ཆུ་འགྲམ་ན་ཁས་མ་བཟོད་གོས་ལྗང་དེ་གྱོན་དུས། །
ར་ལུག་ཕྱུགས་ཟོག་དགའ་ནས་དེ་ཕྱོགས་རང་ཤོར་འགྲོ། །
དེ་ལྟར་ཉིན་གཅིག་ལྗོངས་རྒྱུའི་ངོ་མཚར་གྱི་མཐོང་ཐོས། །
དགའ་སྐྱོའི་ཚོར་སྣང་སྣ་ཚོགས་ཆུ་རིས་བཞིན་འཆར་བའི། །
མངོན་སུམ་རྗེན་འཆར་ཇི་བཞིན་ཡིག་ཐོག་ཏུ་དཀའ་ཡང་། །
གང་ཐུབ་རྒྱང་རིང་གྲོགས་ཀྱི་སྤྱན་ལམ་དུ་བསྟར་རོ། ། ༢༡༠༡༣.༥.༢༩ཉིན།
གཙང་སྟོད་མཁས་པའི་འབྱུང་གནས་རིག་གནས་ཀྱི་ཆུ་འགོ །
ངོ་མཚར་ལོ་རྒྱུས་ཤུལ་བཞག་རྩ་ཆེན་གྱི་ནོར་བུ། །
པཎ་ཆེན་ལོ་ཙཱ་དུ་མས་དམ་པའི་ཆོས་བསྒྱུར་སས། །
ཡིད་ཀྱི་སྣང་བ་འཕྲོག་ནས་དེ་ཕྱོགས་ལ་ཆས་འགྲོ། །
འཕྲུལ་གྱི་འཁོར་ལོ་འདི་ནི་དཔག་ཆེན་གྱི་མདའ་བཞིན། །
ལ་ཀླུང་ཡུད་ཀྱིས་བཅད་ནས་མཚོ་ལའི་རྩེར་འབྱོར་དུས། །
དྲིན་ཆེན་ཉི་མའི་འོད་ཟེར་ལ་རྩེ་རུ་འཕྲོས་ནས། །
ཐུགས་རྗེའི་དྲོ་འཇམ་འོད་ལྡན་བླ་མ་འང་དྲན་སོང་། །
74



-ཟིན་བྲིས་དད་པའི་ས་བོན།
འབྲོག་མི་མར་པ་མཚར་ཆེན་བློ་གསལ་གྱི་རྒྱ་མཚོས། །
བྱིན་རླབས་བདུད་རྩིའི་ཟེགས་མ་འཐོར་བ་ཡི་གནས་མཆོག །
ཆ་ལུང་རྡོ་རྗེའི་བྲག་དང་མུ་གུ་ལུང་བཅས་པའི། ། །
མང་མཁར་ཡུལ་གྱི་གནས་འདི་མཁས་གྲུབ་ཀྱི་གདན་ས། །
གསང་ཆེན་སློབ་བཤད་གདན་ས་ཆོས་འཁོར་གྱི་ཡང་རྩེར། །
མཚར་ཆེན་བློ་གསལ་རྒྱ་མཚོ་གསུང་གཏོར་དེ་གནང་སྐབས། །
ཆོས་སྲུང་བྱ་རོག་གཟུགས་ཀྱིས་ལུང་བསྟན་དེ་གནང་བའི། །
མདར་གྱི་གྲང་ཆེན་གཙུག་ལག་ཁང་ཆེན་དེ་བརྗིད་པ། །
སྐྱིད་ལྡེ་ཉི་མ་མགོན་གྱི་བློ་གྲོས་ལས་གྲུབ་པའི། ། །
གཙང་སྟོད་གྲོམ་པ་ལྷ་རྩེའི་ངོ་མཚར་གྱི་རྗེས་ཤུལ། །
མཐའ་འདུལ་ཡང་འདུལ་ལྷ་ཁང་ནང་ཚན་དུ་གྱུར་པའི། །
རུ་ལག་གྲོམ་པ་རྒྱང་གི་མཆོད་རྟེན་དེ་མཛེས་པ། །
གཞུང་ཆེན་བཀའ་པོད་ལྔ་ལ་ཐོས་བསམ་གྱིས་བརྩོན་པའི། །
ཡང་དག་རིགས་པའི་ཐལ་ངག་རླབས་སྒྲ་ལ་འཁྱུད་པའི། །
ལྷ་རྩེ་དགའ་ལྡན་འོག་མིན་བྱང་ཆུབ་གླིང་མཚན་སྙན། །
ཡར་ཆབ་གཙང་པོའི་རྒྱུན་བཞིན་མི་ཉམས་པར་གནས་འདུག །
མཇལ་ན་འདི་སྣང་འགག་པའི་ཐུབ་དབང་གི་ཞལ་རས། །
པོ་ཏི་ལྕགས་ལུང་གཙོ་བྱས་གསུང་རྟེན་གྱི་ཆོས་རྩིག ། །
ཆོས་དུང་འཛམ་གླིང་གཡས་བཞག་ངོ་མཚར་གྱི་ཀ་ཆེན། །
ས་སྐྱའི་ལྷ་ཁང་ཆེན་མོར་འགྲན་པ་བཞིན་འཛོམས་འདུག །
75



ཚོར་བའི་ཟིན་ཐོ།
བྲག་རི་རིན་ཆེན་སྤུངས་འདྲའི་སྐེད་པ་ཡི་མཚམས་སུ། །
བྱང་གཏེར་ལུགས་བཟང་འཛིན་པའི་རིན་ཆེན་སྒང་དགོན་པ། །
ངོ་མཚར་བཟོ་བཀོད་མཛེས་ལ་རྟེན་གསུམ་དེ་མཚར་བས། །
ཕྱོགས་བཞིའི་སྐྱེ་འགྲོ་ཀུན་གྱི་ཡིད་དབང་དེ་འཕྲོག་སོང་། །
དབེན་པའི་གནས་སུ་ཚེ་གཅིག་སྒྲུབ་པ་ལ་བརྩོན་ཞིང་། །
ཆོས་བརྒྱད་སྤྲོས་པ་མ་ལུས་རླུང་བུ་ལ་བསྐུར་བའི། །
རྗེ་བཙུན་ན་བཟའ་བྲག་ཕུག་བརྩོན་འགྲུས་ཀྱི་སྟོབས་ལས། །
མཁའ་སྤྱོད་དག་ཞིང་སྐས་ཁ་བྲག་ཕུག་འདིར་འཐེན་སོང་། །
དམར་ནག་མེ་ཟླུམ་ཚ་ཚའི་མེ་སྟག་དེ་འཕྲོ་བའི། །
དབུས་ནས་རྟ་མཆོག་རོལ་བའི་ཞལ་བཟང་དེ་བསྟན་དུས། །
གྲུབ་པའི་ཁྱུ་མཆོག་དཔལ་ལྡན་མདའ་ཕྱིར་བའི་ཐུགས་ལ། །
ཞི་སོགས་མཆོག་ཐུན་དངོས་གྲུབ་བདུད་རྩི་ཡིས་བཀང་འདུག །
དེ་མིན་ལུང་རྟོགས་བསྟན་པའི་ཀ་ཆེན་དེ་འདེགས་པའི། །
རྗེ་བཙུན་རཏྣ་བྷ་དྲ་ས་ཆེན་ལ་སོགས་པའི། །
རིས་མེད་བསྟན་འཛིན་སྐྱེས་བུའི་ཞབས་སེན་གྱི་རེ་ཁས། །
གནས་འདིར་བྱོན་ཞིང་བསྔགས་པའི་མེ་ཏོག་ཡང་འཐོར་འདུག །
ལྷ་དང་བླ་མས་བྱིན་རླབས་ཆར་རྒྱུན་དེ་འབེབས་ས། །
དམ་ཚིག་པ་ལ་ཡི་དམ་ན་བུན་བཞིན་འཐིབས་ས། །
མཁའ་འགྲོ་ཆོས་སྲུང་རྣམས་ནི་གྲོགས་པོ་བཞིན་འགྲོགས་ས། །
སྡེ་བརྒྱད་བྲན་བཞིན་འཁོལ་བའི་དབེན་གནས་འདི་སྐྱིད་པ། །
76



-ཟིན་བྲིས་དད་པའི་ས་བོན།
དེ་ལྟར་གནས་བཟང་མཇལ་བའི་དགའ་ཚོར་གྱི་སེམས་པ། །
ཚོང་པ་ཁེ་སྤོགས་ཐོབ་པས་འགྲན་ཟླ་རང་མིན་འདུག ། །
སྔོན་བྱོན་དམ་པ་རྣམས་ཀྱི་མཛད་བཟང་རྣམས་གླེང་བཞིན། །
ཆོས་གྲོགས་ང་ཚོ་སྐྱིད་པའི་མྱང་གཞུང་ལ་ལོག་འགྲོ ། ༢༡༠༡༣.༥.༣༠ཉིན།
གླང་ཆེན་འཕྲེད་ལ་ཉལ་འདྲའི་ཉི་ཟེར་རིའི་འདབས་སུ། །
མྱང་སྨད་ཉི་མ་མདོ་ཡི་རྫོང་ཆེན་གྱི་འགྲམ་ལ། །
ལྷ་དང་བླ་མས་ལུང་བསྟན་དགེ་འདུན་གྱི་འདུ་གནས། །
དཔལ་གྱི་བཀྲ་ཤིས་ལྷུན་པོ་ཕྱོགས་བཅུ་ལས་རྣམ་རྒྱལ། །
སྤྱན་རས་གཟིགས་དབང་གསུམ་ལྡན་ངུར་སྨྲིག་གི་གར་མཁན། །
པཎ་ཆེན་དགེ་འདུན་གྲུབ་པས་གདན་ས་འདི་བཏབ་ཅིང་། །
སྣང་བ་མཐའ་ཡས་སྐུ་ཕྲེང་རིམ་བྱོན་གྱིས་བསྐྱངས་པས། །
ཡབ་སྲས་ཉི་ཟླའི་འཕྲིན་ལས་འོད་ཟེར་གྱིས་ཁྱབ་འདུག །
རྟེན་གཙོ་བདུད་འདུལ་ཐུབ་དབང་བྱིན་རླབས་ཀྱི་འོད་ཕུང༌། །
གཙང་གི་རྒྱལ་བ་བྱམས་པའི་ངོ་མཚར་གྱི་སྣང་བརྙན། །
པཎ་ཆེན་སྐུ་ཕྲེང་ལྔ་ནས་དགུ་པ་ཡི་གསེར་གདུང་། །
གཟི་བྱིན་འོད་བརྒྱ་འབར་བའི་བྱིན་རླབས་ཀྱི་བདུད་རྩི། །
ལྷག་བསམ་སྙིང་སྟོབས་ཅན་གྱི་ཟླ་མེད་ཀྱི་བླ་མ། ། །
ཡང་དར་བསྟན་པའི་མངའ་བདག་བརྩེ་ལྡན་གྱི་བཤེས་གཉེན། །
སྐུ་གདུང་ཟ་མ་ཏོག་གི་གསེར་སྡོང་དེ་མཇལ་དུས། །
དྲིན་ཆེན་དམ་པ་གང་དེའི་བཀའ་སློབ་རྣམས་དྲན་སོང་། །



ཚོར་བའི་ཟིན་ཐོ།-
པཎ་ཆེན་སྐུ་ཕྲེང་ན་རིམ་བཞུགས་ཡུལ་གྱི་ཕོ་བྲང་། །
བདེ་ཆེན་ཕོ་བྲང་བཀོད་པ་མིག་མདུན་དུ་ཤར་སྐབས། །
སྐུ་ཕྲེང་བཅུ་པ་ཆེན་པོའི་བརྗིད་ལྡན་གྱི་སྐུ་དང་། །
དོན་ལྡན་བླང་དོར་སྟོན་པའི་གསུང་དབྱངས་རྣམས་དྲན་འོངས། །
འཆིམས་ཆེན་འཆིམས་ཆུང་བཅོམ་ལྡན་རིག་པ་ཡི་རལ་གྲི། །
ཆོས་རྗེ་དོན་གྲུབ་རིན་ཆེན་ཙོང་ཁ་པ་ཡབ་སྲས། །
མཁན་ཆེན་གྲུབ་པ་ཤེས་རབ་དགེ་འདུན་གྲུབ་བཅས་པའི། །
མཁས་གྲུབ་བྱེ་བའི་འབྱུང་གནས་ཆོས་སྡེ་འདི་མཇལ་སོང་། །
གཏུམ་སྟོན་བློ་གྲོས་གྲགས་པས་གདན་ས་དེ་བཏབ་ནས། །
མི་དབང་ཕོ་ལྷས་བཞེངས་པའི་གྲགས་ཅན་གྱི་བཀའ་བསྟན། །
ལུང་རིགས་མཆེ་སྡེར་ངོམས་པའི་མཁས་མང་གི་གདན་ས།
སྣར་ཐང་ཆོས་སྡེའི་མཚན་སྙན་གང་ས་ལ་ཁྱབ་སོང་། །
མྱང་སྨད་གཞུང་དུ་ཆགས་པའི་བསམ་འགྲུབ་རྩེའི་རྫོང་དེ། །
གཙང་སྟོད་ས་སྐྱོང་རྒྱལ་པོ་རིམ་བྱོན་གྱི་གནས་དང༌། །
ཁྱད་པར་ལྔ་པ་ཆེན་པོའི་བཀའ་འབངས་སུ་གྱུར་སྐབས། །
ལུགས་གཉིས་སྤེལ་བའི་གནས་མཆོག་གྲུ་འཛིན་དང་དབྱེར་མེད། །
མྱང་སྨད་པ་སྣམ་གཞུང་གི་ས་ཆེན་འདིའི་མཛེས་རྒྱན། །
བྱ་འདུལ་རྒྱ་འདུལ་སོགས་ཀྱི་འདུལ་བསྟན་དེ་སྤེལ་ས། །
བྱ་རྒྱུད་སྤྱོད་རྒྱུད་སོགས་པའི་ཉམས་ལེན་དེ་དགའ་ས། །
སངས་རྒྱས་མཚན་བཟང་སྒྲོག་པས་མཆོད་སྡོང་དང་མཚུངས་སོང་།
78



ཟིན་བྲིས་དད་པའི་ས་བོན།
མེ་དཔུང་དབུས་སུ་མ་ཚིག་རིང་བསྲེལ་གྱི་ཕུང་པོ། །
བཟོ་བོའི་རྩལ་ལས་མ་ཐོན་རང་བྱོན་དུ་ཕེབས་པ། །
ཐུབ་དབང་སྒྲོལ་མ་ཁ་སརྦ་ཎི་སོགས་བཀོད་པས། །
ཆོས་ཀྱི་ནུས་པ་འདི་ཞེས་དཔང་རྟགས་ཀྱང་སྟོན་འདུག །
མཁའ་འགྲོ་སེ་བཟའ་ཆོས་སྒྲོན་དབུ་ཐོད་ཀྱི་སྟེང་དུ། །
ས་ཡིག་ཕུར་བུ་ཨ་ཡིག་སྒྲོལ་མ་སོགས་རང་བྱོན། །
གསལ་ལ་འཁྲུལ་བ་མེད་པར་མིག་མདུན་དུ་ཤར་དུས། །
ཆོས་ལ་ངེས་ཤེས་རྙེད་པའི་དད་པ་ཡི་ས་བོན། །
རྒྱལ་བའི་སྐུ་གསུང་ཐུགས་རྟེན་དུ་མ་ཡིས་གཏམས་པའི། །
ཆོས་སྡེ་དབེན་གནས་དུ་མར་ཞིབ་མཇལ་དེ་ཞུས་རྗེས། །
སླར་ཡང་མྱང་སྨད་གཞུང་གི་གཞིས་ཀ་རྩེའི་གྲོང་དུ། ། །
ངལ་བ་གསོ་བའི་ཕྱིར་དུ་ལྡོག་པ་ལ་བརྩམས་སོ། ། ༢༠༡༣༥-༣༡ཉིན།
གཙང་གཞུང་གཞིས་རྩེའི་ཁུལ་ལ་ལོ་གསར་དེ་ཕུད་པའི། །
དྲུག་གཅིག་དུས་ཆེན་དེ་ཉིད་རྒྱས་པོ་ཞིག་གཏོང་ཞེས། །
རིང་མོ་ཞིག་ནས་རྣ་བའི་འགྲམ་ངོགས་སུ་ལྷུང་ཀྱང༌། །
ད་རེས་སྟེས་དབང་རྐྱེན་ལས་ཁ་ཐུག་རང་བརྒྱབ་འདུག །
ཇོ་རིའི་རིག་གནས་དུས་ཆེན་བཤམས་སྟོན་གྱི་ཞབས་བྲོ། །
གཙང་གི་གཟིགས་མོ་ཆེན་མོ་ཆོས་ལུགས་ཀྱི་དུས་ཆེན། །
དེ་མིན་དུས་ཆེན་ཆུང་གྲས་སྣང་མེད་དུ་བོར་ནས། །
དྲུག་གཅིག་མཐོང་ཆེན་བྱེད་དགོས་གང་འདྲ་ཞིག་ཡིན་སྙམ། །



ཚོར་བའི་ཟིན་ཐོ།-
ཐེ་ཚོམ་དྲི་གཞིས་ཁེངས་པའི་ཡིད་སེམས་ཀྱི་ཤོག་ལྷེར། །
གསལ་ལ་རྒྱུ་མཚན་ལྡན་པའི་ཡིག་འབྲུ་ཞིག་བསམས་ཀྱང༌། །
སྔོན་ནས་འདི་ལྟར་གཏོང་བའི་སྲོལ་རྒྱུན་འདུག་ཞེས་པའི། ། །
ཁ་གསལ་མེད་པའི་ངག་རྒྱུན་འཁྱར་འཁྱོར་ལས་མ་མཐོང་། །
རིན་སྤུངས་རྟ་རྭའི་གླིང་ཁ་ཀུན་ཁྱབ་ཀྱི་གླིང་ཁར། །
མི་ཚོགས་མང་ལ་ལྷན་ཅིག་སྤང་ལྗོངས་དེ་མེད་རྐྱེན། །
གདོང་དཀར་གླིང་ཁ་གཙང་ལ་ཁོར་ཡུག་དེ་མཛེས་པས། །
ཉེས་དོར་ལེགས་པ་འདེམས་པ་འཇིག་རྟེན་གྱི་ཆོས་ཉིད། །
གྲོང་ཁྱེར་བྱང་གི་ཕྱོགས་སུ་ལེ་དབར་འགའ་བསྐྱོད་ནས། །
ཡར་ཆབ་གཙང་པོའི་ཐོག་གི་ཟམ་ཆེན་དེ་བརྒལ་རྗེས། །
ཉ་རི་གཞུང་གི་ཐོད་དུ་ཚང་ཚིང་གི་སྐྱེད་ཚལ། །
མཐོང་བ་དེ་ནི་གདོང་དཀར་གླིང་ཁ་དེ་ཡིན་ནོ། །
གསིང་མ་གཡུ་ལོ་ཐགས་པའི་སྤང་ལྗོངས་དེ་གཙང་ལ། །
སྟེང་དུ་འདྲ་མིན་མེ་ཏོག་རིན་ཆེན་གྱི་ཕྲ་རྒྱན། །
གཉིས་སྐྱེས་བྱ་རིགས་འདྲ་མིན་སྐད་ངག་དེ་སྙན་ཞིང་། །
ལྷུང་ལྷུང་དལ་འགྲོའི་རྒྱུན་བཟང་དྭངས་ཤིང་ནི་གཙང་ངོ༌། །
ཐུན་མིན་ཁྱད་ཆོས་ལྡན་པའི་རས་གུར་གྱི་ཚོགས་རྣམས། །
དགུང་གི་སྐར་ཚོགས་ཕྲ་མོའི་དགྲ་ཟླ་ལ་ལངས་ཤིང་། །
གཟབ་མཆོར་ལེགས་པར་སྤྲས་པའི་རྒན་དར་དང་ཆུང་གསུམ། །
སྣ་བརྒྱའི་མེ་ཏོག་བཞད་མིན་སོམ་ཉི་དེ་སྐྱེ་བྱེད། །



—ཟིན་བྲིས་དད་པའི་ས་བོན།
གཏོང་ཕོད་གཤིས་བཟང་ཅན་གྱི་སྦྱིན་བདག་གི་ངག་བཞིན། །
པ་ཏྲའི་རི་མོས་མཚན་པའི་རས་གུར་ནང་འབྱོར་སྐབས། །
མངར་ཇ་སྲུབ་མ་ལ་སོགས་འདྲ་མིན་གྱི་བཏུང་བ། །
མངར་སྐྱུར་རོ་བརྒྱ་ལྡན་པའི་ཞལ་ཏོག་ནི་མང་བ། །
འགྲོས་ཆེན་རྟ་ཕོ་འཁྲིད་ནས་ཡོང་འབབ་དེ་གསོག་མཁན། །
ལྒང་ཕུག་ཆུ་མདའ་བཙོང་ནས་ཁེ་བཟང་དེ་ཟ་མཁན། །
བྱིས་པའི་རྩེད་ཆས་བསྒྲིགས་ནས་སྒོ་འཛིན་དེ་བཙོང་མཁན། །
བྱིས་པའི་དུས་སྟོན་ལ་འཚམས་ཉོ་འཚོང་དེ་མཁས་པ། །
གཙང་གི་ཡུལ་ཀླུང་སོ་སོའི་དམངས་གཞས་དེ་སྙན་ལ། །
ལྷ་རྩེ་དིང་རིའི་ཐུན་མིན་སྟོད་གཞས་དེ་འཁྲུག་པ། །
དེང་དུས་དར་ཁྱབ་གླུ་དང་ཞབས་བྲོ་ཡི་ཚོགས་ཀུན། །
བལྟས་ན་མིག་དང་ཉན་ན་རྣ་བ་ཡི་ལོངས་སྤྱོད། །
གཙང་གི་དུས་ཆེན་ཟེར་བར་རྒྱུ་མཚན་གྱིས་ཁེངས་འདུག །
ལས་ཁུངས་ཚོང་ཁང་ཚང་མའི་སྒོ་གཏན་དེ་བསྣན་ནས། །
གྲགས་ཅན་གླིང་ཁ་གསུམ་ལ་འཚང་ཁའི་ངང་བསྐྱོད་དུས། །
ཆ་རྒྱུས་མེད་པའི་འགྲུལ་པ་ཡ་མཚན་ཞིག་སྐྱེ་ངེས། །
དེ་ལྟར་སྐད་གྲགས་ཅན་གྱི་དུས་ཆེན་དང་བསྟུན་ནས། །
གཙང་གི་དམངས་སྲོལ་གླིང་ཁའི་མྱོང་བ་ལ་རོལ་རྗེས། །
དེ་ནས་སླར་ཡང་མྱང་སྨད་བསམ་གྲུབ་རྩེའི་འདབས་སུ། །
གཏེར་ཁའི་གསོལ་མགྲོན་ཁང་ལ་ལོག་པ་ལ་ཞུགས་སོ། ། ༢༠༡༣༦:༡ཉིན།



ཚོར་བའི་ཟིན་ཐོ།-
གཡས་རུ་གཙང་གི་ངོ་མཚར་གནས་མཇལ་ཁག་གྲུབ་རྗེས། །
སླར་ཡང་དབུས་ཕྲུག་སྐྱིད་པའི་ལྷ་ལྡན་གྱི་ཕྱོགས་ལ། །
བྱམས་བརྩེ་མ་ཡི་པང་ལ་བུ་ཕྲུག་དེ་འཁོར་ལྟར། ། །
མྱུར་བར་ལོག་པའི་འདུན་པ་རླུང་བུ་ལས་མགྱོགས་པ། །
སྡོད་སའི་གནས་ཚང་སྐྱིད་ཅིང་གནས་མཇལ་དེ་བཟང་སོང༌། །
ཕུན་ཚོགས་གསོལ་ཚིགས་ཁང་གི་བོད་ཟས་དེ་ཞིམ་ལ། །
ལྷ་སའི་བཀྲ་ཤིས་ཇ་ཁང་གསོལ་ཇ་ཡང་སྤྲོ་སོང་། ། །
སྐྱིད་པའི་མྱང་གཞུང་གནས་སྐབས་བདེ་མོར་རང་བཞུགས་ཤིག །
ཁོད་སྙོམས་སྣུམ་ནག་གཞུང་ལམ་མགྱོགས་པ་ཡི་འཕྲུལ་འཁོར། །
གནས་བཟང་བསྐོར་བའི་ཆོས་གྲོགས་ཚང་ཚང་དང་རུབ་རུབ།
ལོག་པའི་ལམ་དུ་གནས་དང་ཆོས་སྡེ་ལ་མཇལ་བའི། །
མ་གྲོས་གཅིག་མཐུན་བསམ་པ་གྲུ་གུ་བཞིན་བསྒྲིལ་འདུག །
པད་གཞུང་ལུང་པའི་འཁྲིས་ཀྱི་ས་དཔྱད་དེ་ལེགས་སར། །
སྨྲ་བའི་ཁྱུ་མཆོག་པཎ་ཆེན་ཤཱཀྱ་ཡི་མཆོག་ལྡན། །
རླབས་ཆེན་ཐུགས་བཞེད་ཟབ་མོས་ས་མཆོག་སོགས་མཛད་རྗེས། །
བསྟན་པའི་རྒྱུན་ལ་དགོངས་ནས་འདུས་སྡེ་འདི་བཏབ་འདུག །
མི་འདོད་བར་ཆད་དབང་གིས་རྟེན་གསུམ་ཀུན་གཏོར་ཡང་། །
གང་གི་སྐུ་གདུང་རིན་ཆེན་ཟ་མ་ཡི་ཏོག་དེ། །
སྔར་བཞིན་ཉམས་པ་མེད་པར་དགོན་པ་འདིའི་རྟེན་གཙོར། །
བཞུགས་པ་དགེ་སློང་རྒྱལ་མཚན་བཀའ་དྲིན་ལས་མ་འདས། །
82



-ཟིན་བྲིས་དད་པའི་ས་བོན།
སྔར་སོང་ཆོས་སྡེ་འདི་ན་གཞུང་ཆེན་གྱི་བགྲོ་གླེང༌། །
རྒྱུད་སྡེའི་ཉམས་བཞེས་གནང་བའི་དགེ་འདུན་གྱི་ཚོགས་ནས། །
དཔལ་ལྡན་ས་སྐྱའི་ལུགས་བཟང་མི་ཉམས་པར་འཛིན་པས། །
ས་ལུགས་ཆོས་སྡེ་ཆེན་པོའི་ཡ་གྱལ་ཡང་ཡིན་འདུག །
གྲུབ་ཆེན་ཆོས་ཀྱི་རྡོ་རྗེས་མངོན་སུམ་དུ་བྱོན་ཞིང་། །
རྒྱལ་བ་དབེན་ས་བ་ལ་ཉམས་རྟོགས་དེ་འཁྲུངས་ས། །
མཁས་དང་གྲུབ་པའི་ཁྱུ་མཆོག་མུ་ཏིག་གི་ཕྲེང་བ། །
བྱོན་པའི་གནས་མཆོག་འདི་ཉིད་དམ་ཆོས་ཀྱི་ཕོ་བྲང་། །
སྣང་བ་མཐའ་ཡས་གསུམ་ལྡན་ངུར་སྨྲིག་གི་རོལ་པ། །
སྐུ་ཕྲེང་གཉིས་པ་ནས་བཟུང་བདག་གིར་རང་བཞེས་ལ། །
ལྷག་པར་བཅུ་པ་ཆེན་པོའི་བཀའ་དྲིན་དེ་གསབ་སླད། །
ལྷ་རྗེ་མི་ཏྲེའི་མཚན་གྱིས་འབད་པས་རང་བསྐྲུན་འདུག །
མཇལ་བས་དང་བ་འདྲེན་པ་བྱམས་པ་ཡི་སྣང་བརྙན། །
སྐུ་ཕྲེང་བཞི་པ་བཅུ་པའི་མཛད་པ་ཀུན་འཁོད་པའི། །
ངོ་མཚར་ལྡེབས་རིས་ད་དུང་བཀུར་འོས་ཀྱི་བཤེས་གཉེན། །
མངོན་སུམ་ལྟ་བུར་བཞེངས་པའི་པིར་རྩལ་དེས་ཡིད་འཕྲོག །
རྒྱལ་བ་དབེན་ས་བ་དེ་ཐུགས་དམ་ལ་བཞུགས་དུས། །
རྗེ་བཙུན་བློ་བཟང་གྲགས་པའི་དགྱེས་ཞལ་དེ་མཇལ་ནས། །
མདོ་སྔགས་བསྟན་པའི་ཡང་སྙིང་སྙན་བརྒྱུད་ཀྱི་གདམས་པས། །
ཐུགས་ཀྱི་བུམ་པ་བཟང་པོ་ཡོངས་རྫོགས་སུ་གཏམས་འདུག །
83



ཚོར་བའི་ཟིན་ཐོ།
རིན་ཆེན་སྤུངས་པ་ལྟ་བུའི་ས་འཛིན་གྱི་འདབས་ལ། །
ཡེ་ཤེས་སྤྱན་ལྡན་བླ་མས་ལུང་བསྟན་སོགས་གནང་བའི། །
ས་དེར་མ་འོངས་རྣམ་འདྲེན་བྱམས་པ་ཡི་སྐུ་བརྙན། །
བཞེངས་པའི་བྱམས་ཆེན་ཆོས་སྡེ་འདི་ཉིད་ནི་ཆགས་སོ། །
ཐོག་མར་ས་ལུགས་འཛིན་པའི་ཆོས་སྡེ་ཞིག་ཡིན་ལ། །
ཆོས་རྗེ་གཡག་རོང་གཉིས་དང་ངོར་ཆེན་སོགས་བྱོན་ཅིང་། །
ཕྱིས་སུ་རྒྱལ་དབང་སྐུ་ཕྲེང་བཅུ་གཅིག་པའི་སྐབས་སུ། །
ཞྭ་སེར་ཅོད་པན་འཛིན་པའི་འདུས་སྡེ་རུ་བསྒྱུར་འདུག །
མདོ་སྔགས་ཟུང་འབྲེལ་བསྟན་པ་མི་ཉམས་པར་སྐྱོང་བའི། །
བློ་གསལ་ངང་མོ་འདུ་བའི་ལེགས་བཤད་ཀྱི་རྫིང་ཆེན། །
བྱམས་ཆེན་ཆོས་སྡེ་ཞེས་བྱའི་གནས་མཆོག་འདི་མཇལ་རྗེས། །
གཙང་ཁུལ་གནས་མཇལ་དེ་ཡང་རེ་ཞིག་ཏུ་བསྡུས་སོ། །
ལོ་རྒྱུས་འདྲ་མིན་ཁྲོད་ཀྱི་དགོན་སྡེ་རེར་འགྲོ་དུས། །
ཆེ་ཆུང་འདྲ་མིན་སྐུ་བརྙན་དུ་མ་ཞིག་མཇལ་ལ། །
ཀུན་ལ་འདྲ་མིན་ངོ་མཚར་གནས་བཤད་རེ་ལྡན་པས། །
སེམས་ནང་འདྲ་མིན་དད་པ་སྣ་ཚོགས་ཡང་སྐྱེས་སོང་། །
༢༠༡༣.༦.༢ཉིན།
84



-ཟིན་བྲིས་དད་པའི་ས་བོན།
ཀོང་ཡུལ་ལྗོངས་རྒྱུའི་འཆར་སྣང༌།
སྐྱིད་པོའི་ཡུལ་དེ་ལྷ་ཡུལ་འདོད་མོད་ཀྱང༌། །
གདོས་བཅས་ཤ་ཁྲག་ལུས་འདིས་ག་ལ་བགྲོད། །
ཕྱི་ནང་གེགས་བྲལ་མཐུན་རྐྱེན་འཛོམས་པའི་ཡུལ། །
ཀོང་པོའི་ཡུལ་ལས་འོས་པ་ཅང་མ་རྙེད། །
མཛེས་པའི་རི་ཀླུང་བྲིས་པའི་རི་མོ་བཞིན། །
སྦྲང་ཆར་ཟིམ་ཟིམ་ལྷ་ཡི་ཁྲུས་གསོལ་བཞིན། །
སྨུག་སྤྲིན་ལང་ལོང་དར་དཀར་ཡོལ་བ་བཞིན། །
མཐོན་པོའི་རི་རྩེ་ངོ་ཚའི་ཟོལ་གྱིས་ཡིབས། །
ཁུངས་ལྡན་ལོ་རྒྱུས་ཆུ་བོ་གངས་རིར་ཐུག །
གནའ་ཤུལ་རིག་གནས་མགོ་སྐྱེས་སྐྲ་ལ་འགྲན། །
ཡུལ་ལ་ལོ་ལེགས་ཕྱུགས་ཀྱི་འཕེལ་ཁ་དར། །
མལ་གྲོའི་རི་ཀླུང་མིག་གི་བདུད་རྩི་ཉིད། །
ཀོང་ཡུལ་སྣེ་མོ་སྦ་ལའི་རྩེ་མོ་རུ། །
ཚོན་སྣའི་དར་ནི་བསང་སྣ་བཞིན་དུ་སྤུངས། །
ཚོང་པའི་སྐད་ནི་ཀི་བསྭོ་བཞིན་དུ་སྒྲོགས། །
ལ་བཙས་ཤུལ་ལ་གཡག་གི་གཟུགས་བརྙན་ཞིག །
85
L



ཚོར་བའི་ཟིན་ཐོ།-
ནེའུ་གསིང་ཐགས་སུ་སྦྲན་པའི་སྤང་ལྗོངས་སྟེང༌། །
ནོར་དང་གཡང་དཀར་ཚེར་མོ་ལུག་གི་ཚོགས། །
ཕ་ཁྱིམ་སྦྲ་ནག་གྲུ་བཞི་ཕྲ་རྒྱན་ལྟར། །
མཛེས་པའི་སུམ་མདོའི་གཞུང་དེ་སྐྱིད་པ་ལ། །
ཚང་ཚིང་ནགས་མས་རི་ཀླུང་ཡོངས་སུ་གཏུམས། །
དྭངས་གཙང་འབབ་ཆུའི་འགྲམ་དུ་མེ་ཏོག་བཞད། །
དམར་སེར་ཐོག་ལྡན་གྲོང་ཚོ་དགོན་པ་བཞིན། །
ཡུལ་ཀླུང་འདི་ལ་ལྟ་རྒྱུ་དགོད་རྒྱུ་མང་། །
བསྐལ་པའི་ནགས་མའི་གོས་བཟང་བཤུས་པ་ན། །
སྲིད་པའི་གངས་རྒན་མགྱོགས་མྱུར་ཆབ་ལ་བརྫུས། །
ཤུལ་དུ་མི་སྡུག་རྫ་རིས་ཁྲོ་གཉེར་ངོམས། །
སྨུག་སྤྲིན་ངོ་ཚས་ཡོལ་བའི་དར་ཐག་འཐེན། །
ས་ཚུགས་ཁག་ལ་ཁྱུ་དང་ཁྱུ་བསྒྲིགས་པའི། །
ཤིང་འདྲེན་རླངས་འཁོར་ཕྱུག་པོའི་བང་མཛོད་འདྲ། །
རི་ཀླུང་ནང་ལ་སྲིད་པའི་སྡོང་རྒན་དག །
སྤྲང་པོའི་ཐང་ཁུག་ནང་གི་རྩམ་པར་མཚུངས། །
བྲག་གསུམ་མཚོ་མོ་གཡུ་ཡི་མེ་ལོང་འདྲ། །
མཚོ་མགོ་དགོན་པ་ཁྲུས་གསོལ་བུམ་པ་འདྲ། །
གནས་བཤད་བསྐྱོན་མཁན་ཁྲུས་གསོལ་གནང་མཁན་འདྲ། །
གཞོན་པ་ང་ཚོ་ཁྲུས་ཆབ་ཞུ་མཁན་འདྲ། །
86



ཟིན་བྲིས་དད་པའི་ས་བོན།
བརྒྱད་གཅིག་རྒྱ་ཡིག་སྒྲ་ལས་མ་མཆེད་ཅིང་། །
བྲག་ཁུག་ཡིབ་པས་བག་ཡིབ་ཅེས་བཏགས་པའི། །
ཡུལ་དེ་སྐྱིད་ལ་སྟག་མའི་མེ་ཏོག་མཛེས། །
གནས་བཟང་མཇལ་བའི་གནས་ཚང་དེ་རུ་གཡར། །
-3-
རི་ཀླུང་མེད་པར་སྨུག་པ་དཀར་ལིང་ལིང་། །
ས་གཞིའི་བཞིན་རས་བཀྲུ་བྱེད་ཆར་སིམ་སིམ། །
མཁའ་རླུང་གཙང་མས་ལུས་སེམས་གྲུང་རིལ་རིལ། ། །
གནས་མཇལ་ལྗོངས་རྒྱུའི་སེམས་པ་དགའ་ལྷང་ལྷང་། །
ཐང་ཤིང་སྡོང་པོས་ལྡེམ་པའི་གཟུགས་བྱད་ངོམ། །
སྟག་མའི་སྡོང་རྩེར་མཚར་སྡུག་མེ་ཏོག་བཞད། །
འབབ་པའི་ཆུ་བོ་དཀར་གཙང་ཁ་བཏགས་འདྲ། །
གསེར་སྐྱེམས་ལ་འདི་གནམ་འདེགས་ཀ་བ་བཞིན། །
ནགས་ཚལ་རྒྱ་མཚོ་ཞེས་པ་སྙན་ངག་མིང་། །
ཁ་བཏགས་ཤིང་རྩེར་གཡུགས་པའི་བླུན་པོའི་ཆོས། །
གནའ་བོའི་དགོན་རྙིང་ཞེས་པ་བཅོས་མའི་གཏམ། །
ཀླུ་ནང་ཡུལ་དེར་དེ་འདྲའི་འགལ་འདུ་ཞིག །
ཁྱད་ཆོས་ལྡན་པའི་ཀོང་པོའི་གྱོན་ཆས་དང་། །
བྲོ་བ་བརྒྱ་ལྡན་ཐུན་མིན་ཡུལ་ཟས་སོགས། །
ཀླུ་ནང་ཡུལ་ནས་མྱངས་པར་གྱུར་ཞེས་པའི། །
རིང་མོའི་གཏམ་གྱི་རྫུན་ཕུགས་དེ་རིང་རྡོལ། །



ཚོར་བའི་ཟིན་ཐོ།-
ཀླུ་ནང་ཡུལ་དུ་སླེབས་པའི་དུས་སུ་ནི། །
ཨབ་ཅོར་ཕ་ཡུལ་མི་དྲན་ཞེས་པའི་གཏམ། །
སྔོན་གྱི་དུས་ལ་དེ་ལྟར་ཡིན་སྲིད་ཀྱང་། །
དེང་དུས་ཨབ་ཅོར་འགྲོ་སའི་ལམ་མི་འཐོབ། །
ཐུ་བྷོད་ཡུལ་གྱི་ཐོག་མའི་རྗེ་བོ་སྟེ། །
གཉའ་ཁྲི་བཙན་པོ་ཡུལ་འདིར་བྱོན་པ་ན། །
ཤེས་པ་ཅན་གྱི་མི་བུ་བཅུ་གཉིས་ལ། །
མཇལ་བའི་ས་དེ་གནས་འདི་ཡིན་པར་བཞེད། །
བོན་གྱི་སྟོན་པ་གཤེན་རབ་བླ་ཤིང་སྟེ། །
སྐུ་ཤུག་ཆེན་མོ་ནམ་མཁའི་མཐོངས་སུ་སྙེགས། །
བླ་རི་ལྷ་རི་སྒོ་བཞིའི་ཉེ་འདབས་ལ། །
སྒོ་བཞིའི་ལྷ་ཁང་བོན་གྱི་གདན་ས་ཉིད། །
འཛམ་གླིང་ཤུག་སྡོང་ཆེན་མོ་ཞེས་གྲགས་པའི། །
ཀོང་པོའི་ཡུལ་གྱི་གྲགས་ཅན་མཛེས་ལྗོངས་ཏེ། །
ཕྱོགས་བཞིའི་མགྲོན་པོ་བུང་བ་པད་མོར་བཞིན། །
འཁོར་བའི་གནས་འདིར་མཚར་སྣང་ངང་ནས་བསྐྱོད། །
ཤུག་སྡོང་འདི་སྐྱེས་ལོ་ངོ་ཉིས་སྟོང་ལྷག །
སོང་ལ་གོ་ལ་འདི་སྟེང་འདི་ལྷག་པའི། །
ཤུག་སྡོང་མེད་པས་འདི་ཉིད་འཛམ་གླིང་གི །
ཤུག་སྡོང་རྒྱལ་པོར་གྱུར་པའི་བརྡ་ཁྱབ་མཐོང་། །
88



ཁ—————————ཟིན་བྲིས་ད་པའི་ས་བོན།
ཡིན་ཡང་ཁོ་བོའི་སྣང་འཆར་འདི་འདྲ་སྟེ། །
སྔོན་ཆད་འདི་འདྲའི་ཤུག་སྡོང་མང་ཡོད་ཀྱང་། །
འདས་པའི་བགྲང་བྱའི་ནང་དུ་གཟུགས་སྐུ་ཡལ། །
ད་ལྟ་འདི་ཉིད་དཔང་པོར་ལུས་པར་མཐོང་། །
-3-
ནགས་རི་མཐོན་པོའི་པང་དུ་སྨུག་པ་ཉལ། །
ཟིམ་བུའི་ཆར་རྒྱུན་འཛིན་མའི་ངོས་སུ་བབས། །
ཉི་མའི་འོད་ཟེར་སྤྲིན་གྱི་གསེབ་ནས་འཕྲོས། །
ཞོགས་པའི་དུས་དེ་ཅི་འདྲའི་སྙིང་དུ་སྡུག །
དེ་ཆབ་བཀྲས་གསུམ་ཀོང་ཡུལ་འཛིན་མ་ལ། །
འཕྲོས་པ་འཇམ་མགོན་བླ་མའི་འཕྲིན་ལས་ཞེས། །
དར་ལུང་རྣ་བས་ལན་མང་གོ་མོད་ཀྱང་། །
ཁྲ་ཆུང་མིག་གིས་མཇལ་བའི་སྐབས་མི་རྙེད། །
འོན་ཀྱང་དེ་རིང་ལས་སྨོན་རྟེན་འབྲེལ་ལས། །
ཀོང་སྨད་ནོར་འཛིན་སྣུམ་པོ་ཆབ་ནག་ལ། །
གློ་བུར་སླེབས་པས་དགའ་བའི་སེམས་པ་ནི། །
སྨུག་སྤྲིན་ཇི་བཞིན་རི་ཀླུང་བར་ན་གཡོ། ། །
གཡུ་ཐོག་རྙིང་མ་ཡོན་ཏན་མགོན་པོ་ཡིས། །
འགྲོ་བའི་མི་འདོད་ནད་རིགས་འཇོམས་པའི་ཆེད། །
སྨན་རྩ་འབུམ་ཕྲག་འཁྲུངས་པའི་གླིང་ཉིད་དུ། །
བྱིན་གྱིས་བརླབས་པ་ཡ་གལ་ཆབ་ནག་ཏུ། །
89



ཚོར་བའི་ཟིན་ཐོ།-
ཀོང་པོ་ཡེ་ཤེས་བརྩོན་གྲུས་ཐུགས་བསྐྱེད་ལས། །
འཁྲུངས་པའི་ཆབ་ནག་ཐེག་ཆེན་གླིང་འདི་ལ། །
རྟེན་གྱི་གཙོ་བོ་བྱམས་པ་གསུང་བྱོན་དང༌། །
ཕག་མོའི་དབུ་ཐོད་ལ་སོགས་རང་བྱོན་མང་། །
རྒྱབ་རི་རྡོ་རྗེ་ཕག་མོའི་བླ་རི་ཉིད། ། །
རྩེ་མོར་གཏེར་ལས་བཞེས་པའི་ཆུ་མིག་དང་། །
མདུན་དུ་རྟ་ཕྱག་ཁྱུང་གསུམ་རང་བྱོན་སོགས། །
བྱིན་རླབས་མཚན་ཁ་འབར་བའི་གནས་འདི་སྐྱིད། །
ནས་རྒན་བཙོས་ཤིང་བསྙལ་བའི་ཆང་རྒན་དང་། །
ཕག་རྒན་བསད་ནས་བསྲེག་པའི་ཕག་ཤ་དང༌། །
གྲོ་རྒན་བསྲེགས་མའི་གྲོ་ཟན་ཚོགས་བཤམས་ནས། །
ཇོ་བོ་གདན་དྲངས་ཆུ་ཡི་ཇོ་བོར་གྲགས། །
སྔ་འགྱུར་བསྟན་པའི་མངའ་བདག་གར་དབང་རྗེའི། །
ཐུགས་བསྐྱེད་དཔལ་ལས་འཁྲུངས་པའི་མཆོད་པའི་གནས། །
ཀོང་སྨད་བླ་མ་གླིང་གི་ཆོས་སྡེ་ཆེའི། །
བཟོ་རྩལ་བཀོད་པས་ཀུན་གྱིས་ཡིད་དབང་བཀུག །
མེས་པོ་སྲོང་བཙན་སྒམ་པོས་བོད་ཡུལ་གྱི། །
ས་བཀྲ་ངན་པ་ཕྱིར་ལ་བཟློག་པའི་ཆེད། །
མཐའ་འདུལ་ཡང་འདུལ་ལྷ་ཁང་ནང་ཚན་ཏེ། །
ཀོང་པོ་བུ་ཆུ་ལྷ་ཁང་རྟེན་གྱིས་ཕྱུག །
9()



ཁྱ— —————ཟིན་བྲིས་དད་པའི་ས་བོན།
ངོ་མཚར་གཏམ་རྒྱུད་གཅིག་ལས་གཅིག་མང་ཞིང་། །
ཤོད་སྲོལ་འདྲ་མིན་ནགས་ཀྱི་ལོ་མ་འདྲ། །
གངས་ལྗོངས་ས་ཕྱོགས་གཞན་དང་མི་འདྲ་བའི། །
ཀོང་པོའི་ཡུལ་འདི་ཅི་འདྲའི་ལྐོག་གྱུར་ཞིག །
གནས་ཚང་སྐྱིད་ཞིང་གནས་ཡུལ་བཟང་ན་ཡང་། །
གནས་ཞག་ཚང་ན་འགྲུལ་པ་ལོས་ལོག་འགྲོ། །
གནས་མཆོག་སྐྱིད་པའི་ཕ་ཡུལ་ལྷ་ལྡན་དུ། །
གནས་ཀྱི་དགེ་མཚན་དྲན་ཞིང་ལོག་ནས་འགྲོ། །
ཚང་ཚིང་གཡུ་ལོ་འཁྲིགས་པའི་ཡུལ་ཀླུང་འདིའི། །
མཛེས་སྡུག་དཔལ་གྱིས་ཡིད་དབང་འཕྲོག་ན་ཡང་། །
ཨ་དར་ཚོ་ཡི་མདའ་རྩལ་མ་མཐོང་ལ། །
ཨ་སྐྱིད་ཚོ་ཡི་གཞས་ཆུང་ཅང་མ་གོ །
ཀོང་སྟོད་རྒྱ་མདའི་གྲོང་གི་ཡང་སྟེང་དུ། །
ཀ་ཐོག་རིག་འཛིན་ཚེ་དབང་ནོར་བུ་ཡིས། །
བཏབ་པའི་འདུས་སྡེ་ཀ་ཐོག་དགོན་པ་ཡི། །
ཁོར་ཡུག་མཛེས་ཤིང་དབེན་ལ་སྐྱིད་སྣང་དོད། །
སྐུ་རྟེན་གུ་རུ་མཚན་བརྒྱད་བྱིན་རླབས་ཆེ། །
གསུང་རྟེན་རྒྱལ་བའི་བཀའ་འགྱུར་རོ་ཅོག་བཞུགས། །
ཐུགས་རྟེན་བྱང་ཆུབ་མཆོད་རྟེན་བཟོ་ཚད་ལེགས། །
གཡས་གཡོན་སྣ་ཚོགས་མེ་ཏོག་མཚར་དུ་བཞད། །



ཚོར་བའི་ཟིན་ཐོ།-
ཀོང་རྗེ་དཀར་པོས་སྐྱོངས་པའི་ཡུལ་གྲུ་འདིར། །
ཀོང་བཙུན་དེ་མོས་ཉིན་མཚན་དུས་དྲུག་ཏུ། །
ཀོང་པོ་ཨ་གནམ་རྒྱལ་པོ་ཇི་བཞིན་དུ། །
ཀོང་ཡུལ་སྣོད་བཅུད་རྟག་ཏུ་བསྲུང་བར་མཛོད། །
ཀོང་ཡུལ་ལྗོངས་རྒྱུའི་དུས་ནི་མངོན་མེད་རྫོགས། །
ཀོང་ཡུལ་ས་མཚམས་སྦ་ལའི་རྩེ་མོ་ནས། །
ཀོང་པོར་ཕྱོགས་ཏེ་མྱུར་བར་ལྷ་ཆུ་སོགས། །
ཀོང་པོའི་གནས་རྣམས་མཇལ་བའི་སྨོན་ལམ་བཏབ། །
༢༠༡༣.༦.༣༠ཉིན།
92



—ཟིན་བྲིས་དད་པའི་ས་བོན།
ཉི་མ་ལྷ་སའི་སྔོན་བྱུང༌།
རེ་སྨོན་ཁྲི་མ་འབུམ་གྱིས་བཅིངས་པ་ཡིས། །
བསང་དུད་མཁའ་ལ་འཁྲིགས་པའི་དེང་གི་དུས། །
ཉི་མ་ལྷ་སའི་འདས་པའི་ལོ་ཟླ་ཡི། །
དགའ་སྐྱོའི་བྱུང་བ་ཆུ་རླབས་བཞིན་དུ་འཕྱུར། །
ལུགས་གཉིས་གང་ལའང་མཁྱེན་པའི་སྤྱན་ཡངས་པའི། །
མི་རྗེ་སྲོང་བཙན་སྒམ་པོའི་བཀའ་དགོངས་བཞིན། ། །
པུར་རྒྱལ་བོད་ཀྱི་རྒྱལ་ས་ཡར་ཀླུངས་ནས། །
སྐྱིད་ཤོད་དམར་པོ་རི་ཡི་རྩེ་མོར་སྤོས། ། །
འོ་ཐང་མཚོ་མོ་ལྷ་ཁང་ཞབས་འོག་མནན། །
ན་ཁའི་སྤང་སྟེང་ཁང་པའི་ཕྲེང་བ་བསྒྲིགས། །
གཡང་གཟར་རི་སྟེང་ཁྲི་རྩེའི་ཕོ་བྲང་བརྗིད། །
མཐའ་བཞིའི་ནོར་སྣ་བུང་བ་པད་ཚལ་བཞིན། །
དཔའ་བོའི་དགོད་སྒྲས་མཐའ་ཡི་རྒྱལ་པོ་ཁུམས། །
དབྱངས་གསལ་ཡིག་ཕྲེང་འོད་ཀྱིས་གོང་འོག་གསལ། །
དྲང་པོའི་ཁྲིམས་དེ་ཚངས་པའི་ཐིག་ཤིང་བཞིན། །
ཉི་མ་ལྷ་སའི་བརྗིད་ཉམས་ཀུན་ལ་ངོམས། །
93



ཚོར་བའི་ཟིན་ཐོ།-
གཙུག་ལག་རིག་གཞུང་ཤེས་བྱའི་སྒོ་མོ་ཕྱེས། །
གཞན་གྱི་ལག་རྩལ་ཤེས་རིག་དཀའ་བས་དྲངས། །
མཛངས་པའི་བློན་དང་བྱས་ཅན་ཐོད་ལ་བཀུར། །
ཉི་མ་ལྷ་ས་ཤེས་རིག་འོད་སྣང་གླིང༌། །
མཆོད་འོས་ལྷ་རྟེན་བྱེ་མའི་དོང་འོག་མནན། །
བཙན་པོའི་སྙིང་ལ་རྣོན་པོའི་མདའ་མོ་སྦྱར། །
གོང་འོག་མ་མཐུན་ཁྱི་ཚང་བཞིན་དུ་འཁྲུག །
ནོར་དང་དབང་གིས་རྗེ་འབངས་སྡུག་ལ་གཏད། །
བྱས་ཅན་བཙན་པོའི་གདུང་རྒྱུད་མཐའ་ལ་བསྐྲད། །
དྲིན་ཆེན་མེས་པོའི་བང་སོ་རྨང་ནས་བསྔོགས། །
ཡུལ་ཚོ་རིས་སུ་བཅད་ནས་མཐའ་ལ་འཁྲུག །
ཉི་མ་ལྷ་ས་སྨྱོན་པའི་འཇིག་རྟེན་དངོས། །
གཙུག་ལག་ཁང་དེ་སྤྲང་པོའི་ཁྱིམ་གཞིས་གྱུར། །
ཁྲི་རྩེའི་ཕོ་བྲང་དམར་པོའི་མེ་ཡིས་གཞིབས། །
ཕུ་ནུ་ནང་འཁྲུག་ཁྲག་གིས་ས་གཞི་ཚོས། །
ཉི་མ་ལྷ་སའི་སྐྱོ་བ་གང་གིས་མཚོན། །
བཙན་པོ་རིམ་བྱོན་རྣམས་ཀྱིས་དཔའ་མཛངས་ཀྱིས། །
བསྐྱངས་པའི་མངའ་རིས་ཉི་མ་ལྷ་སའི་ཡུལ། །
དགའ་སྐྱོ་རྒུད་པའི་བྱུང་བ་འདྲ་མིན་དག །
རྒྱ་མཚོའི་ཆུ་རླབས་དེ་ཡིས་མཚོན་ནུས་མིན། ། ༢༠༡༣༡༠༢༥ཉིན།
94



-ཟིན་བྲིས་དད་པའི་ས་བོན།
གཟི་བྱིན་བླ་མཚོ།
ཁ་བ་གངས་རིའི་ཡུལ་གྱི་ངོ་མཚར་ཀུན། །
ཀུན་ཀྱང་མ་ལུས་གཅིག་ཏུ་བསྡུས་པའི་ཡུལ། །
ཡུལ་མཆོག་གཟི་བྱིན་བླ་མཚོ་མཇལ་ཚུལ་རྣམས། །
རྣམས་ཀྱང་གང་ཐུབ་ཡི་གེར་བྲི་བར་འདོད། །
གཡུ་ལོ་ཐགས་སུ་བཏགས་པའི་སྤང་ལྗོངས་སྟེང་། །
སྣ་ཚོགས་མེ་ཏོག་གཅིག་ལ་གཅིག་འགྲན་མཛེས། །
རི་བྱའི་སྐད་སྙན་གླིང་བུའི་སྒྲ་ལས་སྙན། ། །
གནའ་བའི་ཁྱུ་ཚོགས་བསམ་གཏན་པ་བཞིན་ལྷོད། །
དྭངས་གསལ་མཚོ་མོ་གཡུ་ཡི་མེ་ལོང་བཞིན། །
ཆུ་བྱ་འདྲ་མིན་མུ་ཏིག་ཕྲ་ཚོམ་བཞིན། །
མཐའ་བཞིའི་རི་བོ་དམག་དཔོན་རིན་ཆེན་བཞིན། །
མཚོ་དཀྱིལ་གླིང་ཕྲན་ནོར་བུ་བརྡལ་བ་བཞིན། །
མཐའ་ནས་བབས་པའི་འབབ་ཆུ་ལྷའི་བདུད་རྩི། །
སུ་ལུ་བསངས་སྣའི་དྲི་ཞིམ་ལྷའི་བདུག་སྤོས། །
ཚོན་སྣའི་དར་ལྕོག་གུར་ཁང་ལྷའི་ཕོ་བྲང་།།
སུ་དང་གང་གིས་བལྟས་ཀྱང་ལྷའི་ཞིང་ཁམས། །
95



ཚོར་བའི་ཟིན་ཐོ།-
འདི་ནི་རང་བྱུང་ཁམས་ཀྱི་མཛེས་སྡུག་ཀུན། །
མ་ལུས་གཅིག་ཏུ་བསྡུས་པའི་ཞིང་ཁམས་དང་། །
འདི་ནི་འཚེ་མེད་ཞི་བའི་ཡུལ་ལྗོངས་ཏེ། །
བག་ཡངས་ལྷོད་ཀྱིས་འཚོ་བའི་གནས་མཆོག་ཡིན། །
ཡོན་ཏན་ནོར་བུའི་མཛོད་ཀྱིས་མི་དམན་ཞིང༌། །
འཕགས་ནོར་བདུན་གྱི་གཏོང་སེམས་སྒོ་འཕར་ཅན།-
ཁ་བ་གངས་རིའི་ཞིང་གི་སྐྱེས་ཆེན་ཚོའི། །
བཞུགས་ཁྲི་མཐོང་གྲོལ་ནོར་བུའི་དྲོད་མི་ཉམས། །
བྱང་གི་རྫ་རི་མཐོན་པོའི་ལྡེབས་ངོས་ལ། །
ཟང་ཟིང་འཁོར་བའི་ཆོས་ལ་ཞེན་ལོག་སྟེ། །
བསམ་གཏན་བདེ་བའི་བདུད་རྩིར་ལོངས་སྤྱོད་པའི། །
སྒོམ་ཆེན་པ་ཡིས་གཡམ་པའི་སྤྱིལ་བུ་མང༌། །
དད་པའི་སེམས་པས་ལག་པད་སྙིང་ཁར་སྦྱར། །
དྲི་ཞིམ་བསང་དུད་གཙང་མའི་ལྷ་ལ་ཕུལ། །
རེ་བའི་སྨོན་ལམ་མཆོག་གསུམ་དྲུང་དུ་བཏབ། །
མི་ཤིགས་གཡུང་དྲུང་བསྔོ་བའི་རྟགས་ཀྱིས་མནན། །
ལས་མཐུན་སྲད་བུས་སྦྲེལ་བའི་གྲོགས་པོའི་ཕྲེང་། །
འགལ་འདུའི་བར་ཆད་སེན་མོས་མ་བཅད་པར། །
ཆོས་མཐུན་བསམ་པས་འདི་ཕྱིའི་དོན་བཟང་ལ། །
བསྒྲུབ་པར་ཀུན་ཡིད་གཅིག་ཏུ་མཐུན་པར་ཤོག །
96



ཟིན་བྲིས་དད་པའི་ས་བོན།
མཚོ་མོ་གཟི་བྱིན་བླ་མཚོའི་གཏིང་བཞིན་དུ། ། །
མཐུན་སྒྲིལ་སྟོབས་ཤུགས་སུས་ཀྱང་མི་དཔོག་ཅིང༌། །
དྭངས་གཙང་མཚོ་ཆུ་གཅིག་དུ་འཁྱིལ་བ་བཞིན། །
སྐྱིད་སྡུག་གང་ལའང་ལག་གདང་མི་ལྷོད་ཅིག །
༢༠༡༤༌༧ ༢༢ཉིན།
97



ཚོར་བའི་ཟིན་ཐོ།
རོ
་
ཡབ་རྗེའི་གདན་ས་སླར་ཡང་མཇལ།
མུ་ལ་མུ་འབྲེལ་རི་བོའི་ཚོགས་ནི་སྤུན་ཟླ་ལག་གདང་སྦྲེལ་བ་འདྲ། །
ཡུག་ལ་ཡུག་འབྲེལ་སྨུག་པ་དཀར་པོ་མཛའ་བརྩེའི་དུང་སེམས་དཀར་པོ་འདྲ། །
ཀྱག་གེ་ཀྱག་གེའི་གཞུང་ལམ་དེ་ནི་མི་ཚེའི་བགྲོད་ལམ་རིང་མོ་འདྲ། །
དྭངས་ལ་མ་དྭངས་གནམ་གཤིས་དེ་ནི་ཉོག་པའི་སེམས་པ་དེ་དང་འདྲ། །
མཐོ་ལ་བརྗིད་པའི་དབང་བསྐུར་རི་འདབས་ཞྭ་སེར་བསྟན་པའི་ཆུ་མགོ་སྟེ། །
མཇལ་ན་དོན་ལྡན་མཐོ་རིས་ཐར་པའི་དགེ་རྩ་བསྐྲུན་པའི་གནས་ཀྱི་མཆོག །
སྤུས་ལེགས་ཞལ་ཐང་མཛེས་པར་བཀྲམ་འདྲའི་གདན་ས་ཆེན་པོ་དགེ་ལྡན་དེ། །
བཙུན་མོ་སྡིངས་ཀྱི་རི་བོའི་སྤོ་ལ་འབྲས་དཀར་ཕྱུར་བུར་སྤུངས་དང་མཚུངས། །
མ་བྲིས་གཉེར་མའི་བང་རིམ་ཞིག་ནི་ཁ་དང་འདྲེན་བྱེད་ཟུར་དུ་མངོན། །
འོན་ཀྱང་ཆོས་སྡེ་འདི་ཉིད་མ་མཇལ་ཞག་མ་སུམ་བརྒྱ་དྲུག་ཅུ་དེ། །
དུས་ཀྱི་རྟ་ཕོ་ཆད་མེད་རྒྱུགས་པས་ལོ་ཟླའི་དཀྱིལ་འཁོར་མྱུར་འཁོར་མོད། །
བསགས་པའི་ལས་བཟང་རྫོགས་པ་མེད་པས་ཆུ་བུར་མིག་ངོར་ལྷང་ངེར་མཇལ། །
ཀློག་པ་ཐོས་བསམ་མཚར་སྡུག་མེ་ཏོག་རྒྱལ་བ་དགྱེས་པའི་མཆོད་སྤྲིན་དངོས། །
སྤོང་བ་བསམ་གཏན་བསུང་ངད་ཞིམ་པོས་ཕྱོགས་བཞིའི་དད་ཅན་གནས་དེར་དྲངས།།
བྱ་བ་ལས་ཀྱི་དག་བྱེད་བདུད་རྩིས་འགྲོ་བའི་ཉོན་མོངས་ཚ་གདུང་སེལ། །
ཁམས་གསུམ་ཕན་བདེའི་འབྱུང་གནས་གཅིག་པུ་ཡབ་རྗེའི་གདན་ས་མཇལ་བས་དགའ། །
08



ཟིན་བྲིས་དད་པའི་ས་བོན།
མདོ་རྒྱུད་ཐུབ་བསྟན་གངས་དཀར་རི་བོར་འཇིགས་མེད་མངོན་པར་རྒྱ་བ་ཡི། ། །
བསླབ་གསུམ་རྣམ་དག་གཡུ་རལ་གསིགས་ཤིང་ཐོས་བསམ་སྒོམ་གསུམ་མཆེ་སྡེར་ཅན། །
འཆད་རྩོད་རྩོམ་གསུམ་གད་བརྒྱངས་མཐོན་པོས་ལྟ་ངན་རི་དྭགས་སྐྲག་མཛད་པའི། །
སྨྲ་བའི་སེང་ཆེན་གྲངས་ལས་འདས་པས་གནས་འདི་བསྐྱངས་པའི་ལོ་རྒྱུས་དྲན། །
མཆོག་གསུམ་ནོར་བུའི་གཙུག་རྒྱན་ལས་གཞན་རྡོ་བ་སྤྱི་བོར་བཏགས་པ་འདྲའི། །
དྲེགས་པའི་ལྷ་ཕྲན་སྐྱབས་སུ་བསྐུར་བ་དམ་ཆོས་གཞུང་དང་མི་མཐུན་ཞེས། །
རིང་ནས་འགྲོགས་ཤིང་མཐུན་རྐྱེན་བསྒྲུབས་པ་ཨ་མྱེས་གཞི་བདག་ཆེན་པོ་ཡང་། །
གླིང་གི་ཕྱི་རོལ་ཕུད་པའི་མཛད་བཟང་ས་ལེ་སྦྲམ་བཞིན་འོད་ཟེར་འཕྲོ། །
མདོ་དང་རྒྱུད་ཀྱི་གཞུང་ལ་མཁས་ཤིང་གྲུབ་པ་བརྙེས་པ་མ་གཏོགས་པ། །
མཐོན་པོའི་དབང་དང་ཕྱུག་པོའི་རྒྱུ་སོགས་གཡོན་ཅན་ཡན་པོར་མ་དག་པའི། །
དགའ་ལྡན་གསེར་གྱི་ཁྲི་འཕང་མཐོན་པོར་ཞབས་སེན་རེ་ཁ་མངོན་མཛེས་པ། །
མཁས་མང་བརྒྱ་ཕྲག་ལྷག་གིས་མཛད་པ་སྲིད་པ་གསུམ་གྱི་མུ་ལ་བསྙེགས། །
གངས་ཅན་ཞིང་འདིའི་རིས་མེད་ཆོས་སྡེ་ཀུན་ཏུ་ཞབས་ཀྱི་རི་མོ་བཀོད། །
གངས་ལྗོངས་རིས་མེད་མཁས་དབང་དྲུང་ནས་དམ་ཆོས་བདུད་རྩི་ངོམས་མེད་བཏུང༌། །
གངས་ཅན་ལྗོངས་སུ་ཐུབ་བསྟན་འཛིན་པར་གཞན་དྲིང་མི་འཇོག་སྤོབས་པ་ཅན། །
གངས་ཅན་མཁས་པ་ཡོངས་ཀྱི་གཙུག་རྒྱན་ཙོང་ཁ་པ་ཡི་མཛད་བཟང་དྲན། །
སྐུ་གདུང་ཟ་མ་ཏོག་གི་ནོར་བུ་སྙིང་པོར་བཞུགས་པའི་གསེར་སྡོང་ཆེ། །
བདུད་འདུལ་ཐུབ་དབང་གཟི་བྱིན་འབར་བ་གྲངས་མེད་འགྲོ་བའི་བསོད་ནམས་ཞིང་། །
གསེར་དངུལ་རིན་ཆེན་ཞུན་མས་བཞེངས་པའི་བཀའ་དང་དེ་འགྲེལ་བསྟན་འགྱུར་གཞུང་།
འོད་གསལ་མངོན་དུ་མཛད་པའི་གཟིམས་ཆུང་བྱིན་རླབས་བདུད་རྩིའི་ཟེགས་མ་འཐོར། །
99



ཚོར་བའི་ཟིན་ཐོ།
མདོ་རྒྱུད་གཞུང་ལ་ཐོས་བསམ་སྒོམ་པའི་བྱ་བ་ནམ་ཡང་མི་གཡེལ་བར། །
ལུང་རིགས་གཙང་མས་འཆད་རྩོད་རྩོམ་པའི་དོན་ལྡན་སྙན་པའི་སྒྲ་མི་ཆད། །
བསླབ་གསུམ་ཁྲིམས་ཀྱི་གདོང་དྲུག་ཕྲེང་བའི་སྲད་བུ་ནམ་ཡང་མ་ཆད་པའི། །
འདུས་པ་རྒྱ་མཚོས་གནས་འདི་གང་བའི་སྨོན་ལམ་ཞུ་དར་བརྒྱུད་ནས་ཕུལ། །
༢༠༡༤་༧:༢༩ཉིན།
1 )()



ཁ
—ཟིན་བྲིས་ད་པའི་ས་བོན།
གཙང་གི་གནས་མཇལ་ཟིན་ཐོ།
ག༡ག
འདས་ལོའི་ནང་དུ་ཞིབ་པར་མ་མཇལ་བའི། །
མྱང་གཞུང་རིང་མོའི་རྒྱུད་ཀྱི་རྟེན་གསུམ་དག ། །
མཇལ་བའི་མཐུན་རྐྱེན་གྲོགས་ཀྱིས་བསྐྲུན་པ་ལ། །
ཆར་འདོད་བྱིའུ་ཆར་གྱིས་ཚིམ་པ་བཞིན། །
ཞོགས་པའི་ཆར་ཟིམ་ཆད་མེད་བབས་པ་འདི། །
མ་ཅིག་དཔལ་ལྷས་བཀྱག་པའི་སྐྱེལ་ཆང་འདྲ། །
ས་གཞི་སྔོ་ལྗང་ཆར་གྱིས་བཀྲུས་པ་ལས། །
ཕ་ས་སྨུག་པོས་ཕྱིར་སྒུག་བྱེད་དང་མཚུངས། །
འདུན་པའི་སྲད་བུ་གཅིག་ལ་བརྒྱུས་པ་ཡི། །
ཡུལ་ཀླུང་མི་གཅིག་ཆོས་ཀྱི་གྲོགས་པོ་རྣམས། །
རླུང་གི་བང་རྩལ་འཕྲོག་པའི་འཕྲུལ་འཁོར་ལ། །
བསྡད་དེ་གཙང་གི་གཞུང་ལ་གནས་མཇལ་ཕྱིན། །
རབ་དཀར་ཞོ་གསར་གྱེན་དུ་འཕྱུར་བ་དང་། །
གཉིས་སུ་མེད་པའི་ཞོགས་པའི་ལྷ་བསང་དག །
ཁང་བཟང་ཐམས་ཅད་སྟེང་ནས་འཕྱུར་བ་ནི། །
གཤིས་བཟང་བོད་པའི་ལྷག་བསམ་ཡོངས་སུ་མཚོན། །
10 1



ཚོར་བའི་ཟིན་ཐོ།-
ལམ་ཆེན་སྐྱ་མོ་གྲུ་གུ་བསྒྲིལ་བསྒྲིལ་དང་། །
རི་ཟུར་ཆེ་ཆུང་རྒྱ་ཤོག་བསྒྱུར་བསྒྱུར་ངང༌། །
དབུས་གཙང་མཚམས་ཀྱི་གམ་པ་ལ་མོའི་རྩེར། །
ཉི་ཟེར་རང་ཞལ་ངོམས་པའི་ཚེ་ན་འབྱོར། །
སྨུགས་པའི་སེང་རས་གྱོན་པའི་ལ་རྩེ་ནས། །
མཛེས་པའི་ཡར་འབྲོག་གཞུང་ལ་ལྟ་བའི་དུས། །
ཨ་སྔོན་ས་ལ་བབས་འདྲའི་གཡུ་མཚོ་དེ། །
འདྲེན་བྱེད་ལམ་དུ་མངོན་པས་སྤྲོ་བས་བརྟས། །
མཐོན་པའི་ལ་ལ་འཛེགས་པའི་རླངས་འཁོར་དག །
བགྲོད་པར་མི་ནུས་ལ་རྩེར་ཆད་ལྟར་ཉལ། །
མཐོ་རིས་ཞིང་ཁམས་བསྙེགས་འདྲའི་སྐྱེ་འགྲོ་རྣམས། །
ལ་མོའི་རྩེ་ནས་དགའ་འབོད་ཅི་དགར་སྒྲོག །
བུང་བ་མེ་ཏོག་ཚལ་ལ་ཇི་བཞིན་དུ། །
ཡུལ་བསྐོར་བ་ཡིས་གནས་འདི་ཡོངས་སུ་ཁེངས། །
རང་རང་གང་འདོད་ཇི་བཞིན་བསྐོང་བ་ཡི། །
ཡུལ་མིའི་རྣམ་དཔྱོད་ལས་བྱུང་ཚོང་ཟོང་མང་། །
གཡུ་མཚོའི་ཁ་ལ་པད་ཁའི་མེ་ཏོག་བཞད། །
གཡུ་མཚོའི་འགྲམ་ལ་གཡང་དཀར་ལུག་གིས་ཁེངས། །
གཡུ་མཚོའི་སྟེང་དུ་ཆུ་བྱ་འདྲ་མིན་ལྡིང་། །
གཡུ་མཚོའི་མཛེས་པས་སྐྱེ་དགུའི་སེམས་པ་འཕྲོག །
1 (02



ཚ་
ཙ ག་ཁ ———————་ཟིན་བྲིས་ད་པའི་ས་བོན།
གཡུ་ཟོ་གསེར་གྱིས་བཀང་འདྲའི་པད་ཁའི་ཞིང་། །
སྙེ་མའི་རྦ་རླབས་གཡོ་བའི་ཞིང་ཐང་དང་། །
མེ་ཏོག་སྣ་བརྒྱ་བཞད་པའི་སྤང་ལྗོངས་སོགས། །
དབྱར་གྱིས་སྒེག་མོས་གནང་བའི་ལག་རྟགས་དངོས། །
—༢-
གཡུ་མཚོའི་མཛེས་ཞལ་ངོམས་མེད་ལྟ་བཞིན་དུ། །
ཀུན་རྟོག་ཡིད་ངོར་འཆར་སྒོ་སྣ་ཚོགས་ཞིག །
འཆར་བའི་རིང་ལ་འཕྲུལ་གྱི་རྟ་ཕོ་དེས། །
དཔལ་སྡེ་སྟོང་ཆེན་བཅོ་བརྒྱད་ཡུད་ཀྱིས་བཅད། །
རྒྱལ་དབང་དྲུག་པ་བཅད་རྒྱར་ཡུན་རིང་དུ། །
བཞུགས་པའི་རྫོང་ཆེན་སྣ་མཁར་རྩེའི་ཁང་ཤུལ། །
ལོ་རྒྱུས་ཕྱིར་དྲན་བྱེད་པའི་དཔང་པོ་བཞིན། །
རི་སྣའི་ཟུར་ནས་གོག་པའི་ཚུལ་དུ་མངོན། །
གངས་སྦུག་དགོན་པ་ཞེས་པའི་གནས་མཆོག་དེ། །
གངས་རིའི་ལྗོངས་ཀྱི་མཛེས་པ་ཀུན་འདུས་ཞེས། །
གངས་རིའི་དབང་པོ་གང་བ་བཟང་པོའི་འདབས། །
གངས་དང་གཡའ་སྤང་མཚམས་སུ་གནས་སྐད་ཐོས། །
འགྲོ་འདོད་ཡུལ་དེར་འཕྲུལ་རྟ་ཁ་བསྒྱུར་བས། །
ཡིད་དགའི་སེམས་པ་སྤང་རྒྱན་མེ་ཏོག་བཞིན། །
བཞད་བཞིན་གནས་དེར་མགྱོགས་པར་སླེབས་འདོད་ནི། །
བྱིས་པ་ལོ་གསར་སྒུག་པའི་ཟླ་རུ་ལངས། །
1():3



ཚོར་བའི་ཟིན་ཐོ།-
བསང་སྣའི་དྲི་ཞིམ་འཐུལ་བའི་སྤང་ལྗོངས་སུ། །
གད་སྙིགས་བླུགས་སྣོད་ཅེས་པའི་ལྕགས་ཟོམ་འགའ། །
བཞག་པ་དེ་ནི་རྐང་འཁོར་རུ་ཁག་གིས། །
བཅོས་མིན་སེམས་པས་མ་བཟོད་བཞག་སྐད་ཐོས། །
འདི་ནི་རང་བྱུང་མཛེས་ལྗོངས་སྐྱོབ་པ་ལ། །
འཆི་གསོས་སྨན་དང་འདྲ་བའི་བྱ་བཟང་ཞིག །
འདི་ནི་སེམས་ལྡན་ཁ་བ་རི་པའི་བུར། །
སྣ་ལ་མཛུབ་མོ་བཙུགས་པའི་ཐ་ཚིག་ཅིག །
འབབ་ཆུ་དར་དཀར་འདྲ་བའི་གཡས་ཕྱོགས་ན། །
སྤང་རི་མེ་ལོང་འདྲ་བའི་ཡང་སྟེང་ན། །
བྲག་རི་རལ་གྲི་འདྲ་བའི་མར་གཤམ་ན། །
དབེན་པའི་གནས་མཆོག་གངས་སྦུག་དགོན་པ་ཆགས། །
སྐུ་རྟེན་སློབ་དཔོན་མཚོ་སྐྱེས་རྡོ་རྗེ་དང་། ། །
གསུང་རྟེན་རྒྱལ་བའི་བཀའ་དང་བསྟན་འགྱུར་ཚོགས། །
ཐུགས་རྟེན་བྱང་ཆུབ་མཆོད་རྟེན་ལ་སོགས་པ། །
རྟེན་གསུམ་སྤྱི་དང་རང་བྱོན་སྣ་ཚོགས་བཞུགས། །
གངས་ཆུ་དྭངས་མ་མཁའ་ལས་བབས་པ་ནི། །
མཐོ་རིས་ལྷ་ལས་བབས་པའི་བདུད་རྩི་བཞིན། །
གངས་ཆུའི་ཟེགས་མ་འབུམ་དུ་འཐོར་བ་ལ། །
འཇའ་ཚོན་ལྷ་མོ་མ་བཟོད་དམ་དུ་འཁྱུད། །
104



—ཟིན་བྲིས་དད་པའི་ས་བོན།
སློབ་དཔོན་པདྨའི་ངོ་མཚར་སྒྲུབ་ཕུག་དེ། །
གཡང་གཟར་བྲག་གི་རི་བོའི་ངོས་ལ་ཆགས། །
དེ་ཡི་འགྲམ་ལ་མཆོད་ཡོན་ཚུལ་དུ་ནི། །
དྭངས་གཙང་ཆུ་བོ་དུས་བཞིར་ཆད་པ་མེད། །
གངས་རི་དཀར་པོ་དུང་གི་ཕོ་བྲང་བཞིན། །
གཡུ་མཚོ་དྭངས་མ་དངུལ་གྱི་མེ་ལོང་བཞིན། །
རང་བྱུང་བྲག་རི་ལྷ་ཡིས་བཞེངས་པ་བཞིན། །
མཛེས་པ་ཀུན་འདུས་ཡུལ་འདི་ལྷའི་སྐྱེད་ཚལ། །
མཁའ་རླུང་གཙང་ལ་ཡུལ་ལྗོངས་མཛེས་པ་ཡི། །
ཡུལ་འདིས་གཙོས་པའི་གངས་རིའི་སྣོད་བཅུད་ཀུན། །
གོ་ལའི་དག་ཞིང་ཐ་མར་གྲགས་པས་ན། །
མི་ཉམས་ཡུན་དུ་གནས་པའི་སྨོན་ལམ་བཏབ། །
—༣ ——
གཡུ་ཡི་གཞོངས་པ་འདྲ་བའི་སྤང་ལྗོངས་སྟེང་། །
མུ་ཏིག་ཕྲ་རྒྱན་འདྲ་བའི་ལུག་ཁྱུའི་ཚོགས། །
དུ་བ་སྔོན་པོ་མཁའ་ལ་འཕྱོ་བའི་སྦྲ། །
རྫི་གླུ་སྙན་པོས་ཁྱབ་པའི་འབྲོག་ཐང་སྐྱིད། །
མཛེས་པའི་སྤང་ཐང་འདབ་བརྒྱད་པདྨའི་རིས། །
མཐོན་པོའི་ཨ་སྔོན་རྩིབས་བརྒྱད་རི་མོ་དོད། ། །
ལོགས་ཀྱི་རི་སྟེང་བཀྲ་ཤིས་རྟགས་བརྒྱད་མཛེས། །
དཔལ་ལྡན་འབྲུག་པའི་གདན་ས་ར་ལུང་རྒྱལ། །
105



ཚོར་བའི་ཟིན་ཐོ།
ཆོས་བརྒྱད་དྲི་མ་ཞེན་མེད་བདུད་རྩིས་བཀྲུས། །
ཉམས་རྟོགས་ཡོན་ཏན་དབྱར་གྱི་ཆུ་བཞིན་འཕེལ། །
མདོ་རྒྱུད་ཟབ་ཆོས་སྙན་པའི་མགུར་དང་འགྲོགས། །
དཔལ་ལྡན་འབྲུག་པ་བཀའ་བརྒྱུད་བསྟན་པའི་རྒྱན། །
འགྲོ་མགོན་གཙང་པ་རྒྱ་རས་ཐུགས་བསྐྱེད་ལས། །
སྟོད་དང་སྨད་དང་བར་གསུམ་མཆེད་པ་ལས། །
མི་ཕྱེད་འབྲུག་པ་འབྲུག་ཕྱེད་སྤྲང་པོ་དང་། །
སྤྲང་ཕྱེད་གྲུབ་ཐོབ་ཅེས་པའི་མཚན་སྙན་འཛིན། །
གངས་ལྗོངས་ནོར་འཛིན་ཡངས་པའི་ཡུལ་གྲུ་ལ། །
གཙང་སྨྱོན་དབུས་སྨྱོན་ཞེས་བྱའི་གྲུབ་ཐོབ་གཉིས།།
གཙང་སྨྱོན་འབྲུག་པ་ཀུན་ལེགས་ངོ་མཚར་གཏམ། །
བསེར་བུ་བཞིན་དུ་ནོར་འཛིན་ཀུན་ལ་ཁྱབ། །
བསད་ནས་དུམ་བུར་གཏུབས་པའི་རའི་ལུས་ལ། །
གློ་བུར་རྣམ་ཤེས་ཞུགས་ནས་གསོན་པའི་ཚེ། །
གང་སར་རྒྱུགས་ནས་རྡོ་ཡང་འདམ་བཞིན་བརྫིས། །
གྲུབ་སྨྱོན་ཀུན་དགའ་ལེགས་པའི་གྲུབ་རྟགས་མཚར། །
མཁའ་ལ་བསྙེགས་འདྲའི་སྐུ་འབུམ་མཐོང་གྲོལ་དང་། །
རང་ལུགས་འབྲུག་པའི་བཀའ་བསྟན་གསུང་རབ་ཚོགས། །
འགྲོ་མགོན་སྐུ་བརྙན་ང་འདྲ་གསུང་བྱོན་སོགས། །
རྟེན་གསུམ་ནོར་བུ་རྒྱ་མཚོའི་གླིང་བཞིན་གཏམས།།
1(06



—ཟིན་བྲིས་དད་པའི་ས་བོན།
གང་བ་བཟང་པོའི་གངས་རི་ཇི་བཞིན་དུ། །
དཔལ་ལྡན་འབྲུག་པའི་བསྟན་པ་བླ་ན་འཕགས། །
མྱང་ཆུ་གཙང་པོའི་བཞུར་རྒྱུན་ཅི་འདྲ་བར། །
འབྲུག་པའི་ཆོས་བརྒྱུད་ཆུ་ལས་རིང་བར་སྨོན། །
ཁ་བ་གངས་རིའི་འབྲུ་ཡི་བང་མཛོད་ལ། །
རྒྱལ་རྩེ་པ་སྣམ་གཉིས་སུ་གྲགས་པ་ལས། །
པ་སྣམ་ཞིང་ཐང་ཆེན་པོའི་ལྷོ་ཕྱོགས་ལ། །
རྩ་མཆོག་གྲོང་དང་གཉིས་མེད་གདངས་ཅན་དགོན། །
རྒྱལ་བ་གཉིས་པའི་སྲས་ཀྱི་ཐུ་བོ་མཆོག ། །
འཇིགས་མེད་སྨྲ་བའི་སེང་ཆེན་མཁས་གྲུབ་རྗེའི། །
རྣམ་ཐར་འདྲ་མིན་དུ་མ་མཇལ་བ་ལས། །
གནས་དེ་མཇལ་འདོད་འདུན་པ་སུ་ཡིས་འགོག །
རྒྱལ་བ་ཡབ་སྲས་གསུམ་གྱི་སྐུ་རྟེན་དང༌། ། །
གསུང་རྟེན་རྒྱལ་བའི་བཀའ་རྟེན་འགྱུར་རོ་ཅོག །
ཐུགས་རྟེན་མཆོད་རྟེན་འདྲ་མིན་སྣ་ཚོགས་དང༌། །
ཉིད་ཀྱི་ཕྱག་དྲིལ་ལ་སོགས་བྱིན་ཅན་མང་། །
དུས་དེའི་ཚེ་ན་རྒྱལ་རྩེ་དཔོན་ཆེན་དེས། །
རྨོངས་པའི་ཡིད་ཀྱིས་གྱ་ཚོམ་བྱ་བ་སྟེ། །
རྒྱུ་དང་དབང་གི་ལྕགས་ཐག་ལ་བརྟེན་ནས། །
སེང་གེ་སྒོ་ཁྱིར་འཛིན་པའི་བྱ་བ་བརྩམས། །
107



ཚོར་བའི་ཟིན་ཐོ།-
མང་ཐོས་ལུང་གི་སྦར་ཁྱིམ་མཆེ་སྡེར་ཅན། །
བསླབ་གསུམ་རྟོགས་པའི་གཡུ་རལ་དགུང་ལ་གསིག །
ཐུབ་བསྟན་གངས་རི་སྐྱོང་བའི་སེང་ཆེན་དེ། །
འདོད་ཡོན་སྐྱུགས་པས་བསླུ་བ་བཞད་གད་གནས། །
དབེན་པའི་གནས་མཆོག་རི་བོ་གདངས་ཅན་ལ། །
ཞེན་མེད་མ་ཆགས་རྒྱལ་སྲས་འཁོར་དང་བཅས། །
མདོ་རྒྱུད་གཞུང་ཆེན་སྤྱི་དང་དུས་འཁོར་གཞུང་། །
འགྲེལ་བའི་བསྟན་བཅོས་ཉི་མའི་རྗེས་འགྲོ་མཛད། །
དད་དམ་བསླུ་བ་མེད་པའི་བྱིན་མཐུ་དང༌། །
མོས་ལྡན་བུ་ལ་རྩེ་གཅིག་དགོངས་པ་ལས། །
ཡབ་རྗེ་འཇམ་དཔལ་སྙིང་པོས་ཆོས་དབྱིངས་ལས། །
མི་འདྲའི་རྣམ་རོལ་ཞལ་གཟིགས་ལན་ལྔ་མཛད། །
ཕྱོགས་བཅུའི་རྒྱལ་ཀུན་སྤྱི་དང་ཡི་དམ་ཚོགས། །
ནམ་འདོད་གཟིགས་ཤིང་དཔལ་ལྡན་དུས་འཁོར་གྱིས། །
རིགས་ལྡན་དྲག་པོར་གྱུར་ནས་ཀླ་ཀློའི་དཔུང་། །
བཅོམ་པར་ལུང་བསྟན་མཛད་སའང་འདི་ན་ལགས། །
རྒྱལ་བསྟན་སྤྱི་དང་འཇམ་མགོན་ཙོང་ཁ་པའི། །
བསྟན་ལ་དག་ཐེར་མཛད་ཅིང་ལེགས་བསྐྱངས་པས། །
དུས་མཐའ་འདིར་ཡང་རྒྱལ་བ་གཉིས་པའི་བསྟན། །
མི་ཉམས་གནས་པའི་བཀའ་དྲིན་གང་གིས་གཞལ། །
108



—ཟིན་བྲིས་ད་པའི་ས་བོན།
གང་གིས་མཛད་པ་ཐ་མར་གྱུར་པའི་དུས། །
ཐུགས་སྲས་རྣམས་ལ་འདུལ་བའི་ལག་ལེན་ཀུན། །
མི་ཉམས་རྒྱལ་བསྟན་རིང་དུ་སྐྱོངས་ཤིག་པའི། །
རུང་མཐུན་ལྟ་བུའི་བསླབ་བྱ་སྙིང་ལ་སྦྱིན། །
དེ་ལྟར་སྐུ་ཚེའི་མཛད་པ་མཐར་ཕྱིན་ནས། །
དགའ་ལྡན་ཆོས་ཀྱི་ཕོ་བྲང་ཡིད་འོང་བར། །
ཡབ་རྗེ་རྒྱལ་བ་འཇམ་དཔལ་སྙིང་པོའི་དྲུང༌། །
ཕ་ཁྱིམ་ནང་དུ་བུ་བཞིན་བྱོན་པར་མཛད། །
འདི་དག་ཀུན་ཀྱང་གནས་མཆོག་འདིར་མཛད་སྟབས། །
བླ་མའི་བཀའ་དྲིན་ཡིད་ལ་དྲན་བཞིན་དུ། །
གདུང་བའི་ཡུས་ཀྱིས་སྨྲེ་སྔགས་ལན་མང་བཏབ། །
དངོས་དང་ཉམས་ཀྱིས་གཟིགས་པའི་སྨོན་ལམ་བཏབ། །
གདངས་ཅན་རྩ་མཆོག་གྲོང་གི་གནས་མཆོག་ནས། །
གདངས་ལ་འཁྱུད་པའི་བླ་མ་དྲན་པའི་ངག །
གདངས་དབྱངས་དམའ་བོའི་ངང་ནས་བརྗོད་པའི་ཚེ། །
གདངས་ཅན་འཇའ་གུར་ཕུབ་པ་ཡིད་གསོའི་ཕུལ། །
-༥-
གཙང་གཞུང་མཛེས་ཤིང་སྐྱིད་པའི་ཡུལ་ལྗོངས་ལ། །
ད་ལོར་ཆར་ཆུ་དུས་སུ་བབས་པ་ལས། །
ཡངས་པའི་ཞིང་ཐང་ཆེན་པོར་ལོ་ཏོག་རླབས། །
འཕྱུར་དང་ལྷན་ཅིག་ཞིང་པའི་སོ་དཀར་མངོན། །
109



ཚོར་བའི་ཟིན་ཐོ།-
དགུ་ཚིགས་སྐྱ་མོའི་གྲལ་ར་མ་ཞིག་ཅིང་། །
བྱིའུ་ཆུང་ཅོ་ཀའི་དྲུག་འགྱུར་མ་གྲག་གོང་། །
སེམས་མཐུན་གྲོགས་ཀུན་མགྱོགས་པོར་མལ་ལས་ལངས། །
ནགས་རྒྱལ་ལྷ་ཆུ་མཇལ་བའི་སྟ་གོན་བརྩམས། །
རི་ཡི་རྩེ་ཀུན་ལང་ལོང་སྨུག་པས་བཟུང༌། །
ས་ཡི་རྩི་ཤིང་དངངས་ནས་རྔུལ་ཆུ་དོན། །
ཆུ་ཀུན་ཁྲོས་པས་རལ་པ་གྱེན་ལ་གཡོ། །
བསེར་བུ་འཚབ་ནས་བར་མི་བྱེད་པར་བྲེལ། །
པདྨ་བདུད་འདུལ་མཚན་ཅན་གྱིས་བཏབ་ཅིང་། །
གྲུབ་ཆེན་མདའ་ཕྱིར་ཡུན་རིང་བཞུགས་པའི་གནས། །
ཡོངས་སུ་གྲགས་པར་སྙིང་རི་དགོན་པའམ། །
མཚན་གཞན་དཀོན་གནས་བསམ་གཏན་སྐྱིད་སྡུག་མཇལ། །
སེམས་བཟང་ལྷད་མེད་གཞོན་པའི་ལམ་སྟོན་འོག །
གཙང་གི་ཀ་རིང་ལྟ་བུའི་ནགས་རྒྱལ་རིར། །
རྐང་ཆུང་གཉིས་པོས་ས་ནག་འཇལ་བཞིན་དུ། །
ངལ་བ་ཁུར་དུ་བླངས་པའི་བྱ་བ་བརྩམས། །
རི་སྟེང་རྫ་མོ་གཅིག་ལས་གཅིག་མང་ལ། །
འབབ་ཆུ་གཟར་པོ་གཅིག་ལས་གཅིག་རྔམས་པ། །
ཆོས་གྲོགས་ཚོ་ཡི་དད་སེམས་བརྟན་མིན་ལ། །
བརྟག་ཕྱིར་ལྷ་ཡིས་སྤྲུལ་པ་བསྟན་པ་འདྲ། །
1 1()



ཟིན་བྲིས་དད་པའི་ས་བོན།
ཇོ་བོ་ཤཱཀྱས་གསུང་བྱོན་ལུང་བསྟན་པའི། །
མཚན་ལྡན་སྒྲུབ་གནས་ནགས་རྒྱལ་ལྷ་ཆུ་འདི། །
མངོན་སུམ་འདྲེན་བྱེད་ཡུལ་དུ་ཤར་བའི་ཚེ། །
དཀའ་བ་བརྗེད་ནས་དད་པའི་ལག་པད་ཟུམ། །
གྲུབ་པའི་དབང་ཕྱུག་དཔལ་ལྡན་མདའ་ཕྱིར་བས། །
སྒྲུབ་གནས་འདི་རུ་རྟ་མགྲིན་མཚམས་བཞུགས་པས། །
གྲུབ་མཆོག་ཨོ་རྒྱན་པདྨ་འབྱུང་གནས་ཀྱང་། ། །
སྒྲུབ་གནས་འདི་རུ་བྱོན་ནས་གཏེར་ལུང་སྩལ། །
བཟླས་པའི་སྔགས་ཀྱི་རང་སྒྲ་ཆུ་ཡིས་ཟློས། །
ཐུགས་དམ་གཡེལ་མེད་གཟའ་ཆེན་བྲན་དུ་བཀོལ། །
ཕྱི་རབས་འགྲོ་བར་དགོངས་ནས་སྨན་བཟོ་གནང་། །
མ་འདྲིས་འགྲོ་བའི་གཉེན་གྱུར་ཁྱོད་ལ་བསྟོད། །
རྟ་ཕུག་ཟིལ་གནོན་ཕུག་སོགས་ཕུག་པ་བརྒྱ། །
མེ་རིའི་དབྱིབས་ཅན་བྲག་གི་དཀྱིལ་ལ་གནས། །
དབེན་པར་དགྱེས་པའི་རྣལ་འབྱོར་པའི་གཡམ་སྤྱིལ། །
རྗེས་ཤུལ་ཆུ་བོའི་འགྲམ་ལ་མངོན་པར་གསལ། །
མཇལ་བར་འདོད་པའི་གནས་མཆོག་དེ་མཇལ་ནས། །
ཡང་གསང་ལྷ་དགུས་གྲུབ་མཆོག་མདའ་འཕྱར་བཞིན། །
འགྲོ་ཀུན་རྗེས་བཟུང་མི་མཐུན་གནོད་པའི་ཚོགས། །
ཞི་ནས་བདེ་དགས་འཚོ་བའི་སྨོན་ལམ་བཏབ། །
1 1 1



ཚོར་བའི་ཟིན་ཐོ།-
དེ་རྗེས་ལྷ་རྩེའི་སྐྱིད་སྦུག་གཞིས་ཀ་རུ། །
དགོང་མལ་བཅའ་བའི་གནས་ཚང་དེ་རུ་གཡར། །
རང་བྱུང་ཆུ་ཚན་ལུས་ལ་འཕྲོད་ཞིང་བདེ། །
གསོལ་ཐབ་ཁང་གི་ཟས་རིགས་བྲོ་བ་ཆེ། །
ا-
ལྷ་ལམ་ས་ལ་བབས་འདྲའི་ཞིང་ཐང་ཆེ། །
ལྷ་ཡི་རོལ་མོ་འདྲ་བའི་སྒྲ་སྙན་དང་། །
ལྷ་ཡི་ཕོ་བྲང་ལ་སོགས་རིགས་དངོས་ཚོགས། །
ལྷ་རྩེའི་ཡུལ་དུ་འགྲན་པ་བཞིན་དུ་འཛོམས། །
ལྷ་རྩེ་ཆོས་སྡེའི་ཆོས་སྒྲ་གཙང་པོར་འཁྱུད། །
ཁྲོམ་ཆེན་བང་སོའི་ལོ་རྒྱུས་རྡོ་རིང་གསལ། །
གྲོམ་པ་རྒྱང་གི་མཆོད་རྟེན་དབུ་འཕང་མཐོ། །
ཡུལ་ལུང་འདི་ལ་ལོ་རྒྱུས་ཤུལ་བཞག་མང་། །
ཇོ་མོ་ནགས་རྒྱལ་རི་ལ་གཡས་བསྐོར་དུ། །
ཇོ་ནང་སྐུ་འབུམ་མཐོང་གྲོལ་ཆེན་མོ་དང་། །
ཇོ་ནང་དགའ་ལྡན་ཕུན་ཚོགས་གླིང་ཆོས་སྡེར། །
ཇོ་བོ་གླང་འདུལ་ལ་སོགས་མཇལ་ཕྱིར་ལྷགས། །
མཐོང་གྲོལ་ཐོས་གྲོལ་མྱོང་གྲོལ་ལ་སོགས་པའི། །
རྟེན་གསུམ་རྣམས་ལ་ཞིབ་མཇལ་ལེགས་པར་ཞུས། །
ཁ་གསལ་གོ་བདེའི་གནས་བཤད་རྣམས་ཉན་པས། །
ལོ་རྒྱུས་ནང་གི་གབ་པ་མངོན་དུ་ཕྱུང༌། །
1 12



-ཟིན་བྲིས་དད་པའི་ས་བོན།
གཞུང་ཆེན་བཤད་པ་སིན་དྷུའི་རྒྱུན་ལ་འདྲེས། །
ཐལ་མོའི་སྡེབ་སྒྲས་ནགས་རྒྱལ་གཉིད་ལས་བསླངས། །
བཀའ་པོད་ལྔ་ཡི་གཞུང་དོན་བགྲོ་གླེང་གིས། །
ཕྱོགས་ཀྱི་མཁས་པའི་སྙན་དབང་འདི་རུ་འཐེན། །
ཇོ་ནང་མཁས་དབང་ཏཱ་ར་ན་ཐ་ཡིས། །
མཁས་བཙུན་བཟང་གསུམ་སྙན་པའི་གྲགས་པ་ལས། །
གཙང་པ་སྡེ་སྲིད་ཀརྨ་བསྟན་སྐྱོང་ཡང་། །
གང་གི་ཞབས་རྡུལ་སྤྱི་བོའི་རྒྱན་དུ་བླངས། །
རྒྱལ་བའི་གསུང་དང་དེ་འགྲེལ་མཁས་པའི་གཞུང༌། །
པར་དུ་བསྐྲུན་པའི་པར་ཁང་ཆེན་པོ་ལས། །
ཐོན་པའི་ཕུན་ཚོགས་གླིང་གི་པར་མ་ཡིས། །
གངས་ཅན་ས་ཕྱོགས་མཐའ་དབུས་མེད་པར་ཁྱབ། །
རིང་དུ་མ་འཕྲད་ཆོས་མཐུན་གྲོགས་པོ་ཡིས། །
ཞིམ་པའི་ཞལ་ཟས་གསོལ་ཇའི་སྣེ་ལེན་དང་། །
འབེལ་བའི་མཆིད་ལ་ཞིབ་ཏུ་མོལ་བ་ལས། །
གནས་འདིའི་དར་རྒུད་བྱུང་བ་ཞིབ་ཏུ་ཤེས། །
གནས་བཤད་སྙན་བྱུང་མཆོད་མཇལ་ཤིན་ཏུ་ཡག །
གནས་འདིའི་འདུས་པས་སྣེ་ལེན་ལེགས་བྱུང་ངོ༌། །
གནས་འདིའི་འདུས་སྡེ་ཐུགས་མཐུན་ཁྲིམས་གཙང་ཤིང་། །
གནས་བཟང་འདི་ཉིད་སྔར་ལས་རྒྱས་པར་སྨོན། །
1 13



ཚོར་བའི་ཟིན་ཐོ།
ང
（
)
——༧—
མཁས་མང་བརྒྱ་ཕྲག་དུ་མ་འཁྲུངས་པའི་གནས། །
ལོ་རྒྱུས་དེབ་ཐེར་ཀུན་ལ་གསལ་བའི་ཡུལ། །
གཙང་གི་རྟ་ནག་ཅེས་པའི་ལུང་རིང་འདི། །
ལོ་ལེགས་ཕྱུགས་རིགས་དཀར་ནག་རྒྱས་པའི་ས། །
འགོས་རྗེ་ཁྲི་བཟང་ཡབ་ལྷག་རིགས་བརྒྱུད་ལ། །
ཁུག་པ་ཡུལ་དུ་ལྷས་རའི་ནང་བཙས་པས། །
ཁུག་པ་ལྷས་བཙས་ཞེས་པའི་མཚན་སྙན་དེ། །
བོད་ཀྱི་ལོ་ཙཱ་བ་ཡི་དབུས་ན་གསལ། །
ཞལ་གཟིགས་སྒྲུབ་ཕུག་འདི་ཡི་གནས་བཤད་ལ། །
ཡུལ་མིའི་ཁ་རྒྱུན་ཤོད་སྲོལ་ཟུང་འབྲེལ་ལས། །
ངོ་མཚར་ལྷ་སྒྲུང་འདྲ་བའི་གཏམ་རྒྱུད་ཅིག །
ད་བར་གསུངས་ཀྱང་བདེན་མིན་ཆ་མ་མཆིས། །
ཁུག་པ་ལྷས་བཙས་ཞེས་བྱའི་སྐྱེས་བུ་དེས། །
མཉམ་མེད་ཇོ་བོ་དཔལ་ལྡན་ཨ་ཏི་ཤ།
ཁ་ཆེ་ཟླ་བ་མགོན་པོ་ལ་སོགས་པའི། ། །
མཁས་བཙུན་བཟང་གསུམ་བླ་མ་མང་དུ་བསྟེན། །
རྒྱུད་སྡེ་སྤྱི་དང་ཁྱད་པར་འདུས་པ་ལ། །
ཐུན་མོང་མ་ཡིན་མཁྱེན་པ་ཆེར་རྒྱས་ཤིང༌། །
རིམ་གཉིས་རྣལ་འབྱོར་དོན་ལ་རྟག་བརྩོན་པས།།
གསང་བ་འདུས་པའི་དགྱེས་ཞལ་ཡོངས་སུ་བསྟན། །



—ཟིན་བྲིས་དད་པའི་ས་བོན།
ཏིང་འཛིན་ཡར་ངོའི་ཟླ་བཞིན་འཕེལ་བ་ན། །
གྲུབ་རྟགས་བདུད་རྩིའི་ཆུ་རྒྱུན་བྲག་ལས་བརྡོལ། །
ཕྱི་རབས་སྐྱེ་འགྲོས་ཆུ་དེར་ལོངས་སྤྱད་ན། །
ལེགས་ཚོགས་གོང་འཕེལ་ཉེས་ཀུན་ཞི་བར་གསུངས། །
སྲེག་གི་རྡོར་གདན་གཡང་གི་ལུང་པ་རུ། །
སྤྱན་རས་གཟིགས་དབང་མི་ཡི་ཟློས་གར་མཁན། །
རྒྱལ་མཆོག་གཉིས་པ་དགེ་འདུན་རྒྱ་མཚོ་ཡི། །
སྐུ་ཡི་མཚན་དཔེའི་མེ་ཏོག་དེ་རུ་བཞད། །
རིན་ཆེན་རྩེ་ཡི་ས་དཔྱད་ཕུན་ཚོགས་པར། །
ཀུན་མཁྱེན་གོ་རམས་པ་ཡི་ཐུགས་བསྐྱེད་ལས། །
གཞུང་ཆེན་ཀུན་ལ་སྦྱངས་པའི་བཤད་གྲ་ཆེ། །
རྟ་ནག་ཐུབ་བསྟན་རྣམ་རྒྱལ་གསེར་མདོག་བཏབ། །
དཔལ་ལྡན་ས་སྐྱའི་ཐུན་མིན་གཞི་ལམ་འབྲས། །
མ་ནོར་མ་འདྲེས་འཛིན་ལ་ཟླ་མེད་པའི། །
འདུས་སྡེ་འདི་ཉིད་བཤད་སྒྲུབ་ཉམས་ལེན་དང་། །
ཐུགས་མཐུན་ཁྲིམས་གཙང་ཆོས་སྤྱོད་གོང་འཕེལ་ཤོག །
-༨-
རི་ཀླུང་ཡོངས་རྫོགས་སྦྲང་ཆར་ཟིལ་མས་སྣུམ། །
ས་གཞི་ཡོངས་ལ་སྔོ་ལྗང་ན་བཟས་ཀླུབས། །
གཙང་གཞུང་སྐྱིད་པའི་དུས་ཚིགས་འདི་ཉིད་ལ། །
ཁོ་བོ་འབྱོར་བ་སྔོན་བསགས་ལས་སུ་ངེས། །
1 15



ཚོར་བའི་ཟིན་ཐོ།-
གཙང་གི་ཆུ་མིག་སྒྲོལ་མ་ལྷ་ཁང་གི། །
རང་བྱོན་སྒྲོལ་མ་གསུང་བྱོན་དེའི་སྐུ་མདུན། །
ས་སྐྱ་པཎ་ཆེན་ཀུན་དགའ་རྒྱལ་མཚན་གྱིས། །
ཚད་མ་རིགས་གཏེར་བརྩམས་པར་མཛད་ཅེས་གྲག །
གསུང་བྱོན་སྒྲོལ་མ་འབྲས་སྤུངས་དུ་བཞུགས་ཀྱང་། །
སྐུ་ཚབ་རྗེ་བཙུན་སྒྲོལ་མའི་སྐུ་བརྙན་དང་། །
ལྡེབས་བྲིས་རྙིང་མ་ཁྲི་པའི་བཞུགས་ཁྲི་སོགས། །
ལོ་རྒྱུས་རྗེས་ཤུལ་གནས་མཆོག་གཅིག་ཏུ་སྣང༌། །
གཏུམ་སྟོན་བློ་གྲོས་གྲགས་ཀྱིས་ཕྱག་བཏབ་པའི། །
སྣར་ཐང་ཆོས་སྡེར་མཁས་བཙུན་བཟང་གསུམ་གྱི། །
བསྟན་འཛིན་སྐྱེས་བུ་ས་ཡི་རྩི་ཐོག་དང་། །
མཚུངས་པས་བསྟན་ལ་བྱ་བ་ལྷག་པར་བྱས། །
མྱང་སྟོད་སྐྱེགས་ཅེས་བྱ་བའི་ས་ཆ་རུ། །
བཙན་པོ་ཁྲི་སྲོང་ལྡེའུ་བཙན་སྐུ་རིང་ལ། །
བླ་ཆེན་འཇམ་དཔལ་གསང་བ་ཞུ་བ་དེས། །
མྱང་ཡུལ་རྩིས་ཀྱི་ལྷ་ཁང་ཕྱག་འདེབས་མཛད། །
དེ་རྗེས་ཇོ་བོ་དཔལ་ལྡན་ཨ་ཏི་ཤས། །
གནས་རྙིང་ཞེས་པར་མཚན་བསྒྱུར་གནང་བ་དང༌།
རྗེ་བཙུན་ཙོང་ཁ་པ་དང་རྒྱལ་ཚབ་རྗེ། །
མཁས་གྲུབ་ཆོས་རྗེ་ལ་སོགས་ཞབས་ཀྱིས་གཅགས། །
f 16



-ཟིན་བྲིས་དད་པའི་ས་བོན།
དཔལ་ལྡན་བོ་དོང་ཕྱག་བཞེད་བསྐྱངས་པ་ཡི། །
དབེན་རྩ་དགོན་པའི་ནང་རྟེན་ཆོས་ལོངས་སྤྲུལ། །
གཙོས་པའི་རྟེན་གསུམ་བྱིན་རླབས་མཚན་མ་འབར། །
ཞི་ཞིང་དབེན་པའི་གནས་མཆོག་ཡིད་དུ་འོང་། །
གྲུབ་མཆོག་མཚོ་སྐྱེས་རྡོ་རྗེའི་ཞབས་རྗེས་ཤིག །
རྟེན་དུ་བཞུགས་པའི་དཔལ་སྡེ་དགོན་པ་ལ། །
མ་དགོན་ཤུག་གསེབ་དགོན་པའི་ཕྱག་བཞེད་བཞིན། །
སྙིང་ཐིག་ཕྱག་ལེན་འཕྱུགས་མེད་ཉམས་ལེན་བསྐྱང་། །
མཇལ་བར་འདོད་ཀྱང་མཐུན་རྐྱེན་མ་རྫོགས་པའི། །
གནས་བཟང་མང་པོ་ད་རེབ་མཇལ་བྱུང་ངོ༌། །
ཆོས་གྲོགས་མཐུན་ཞིང་ལམ་བགྲོད་ཤིན་ཏུ་བདེ། །
གང་བསམ་ལྷུན་འགྲུབ་ལུས་སེམས་བདེ་བའི་གསོས། །
བསོད་ནམས་ཞིང་མཆོག་གནས་བཟང་མཇལ་བ་དང་། །
དེབ་ཐེར་ནང་གསལ་ཡུལ་ཀླུང་མཐོང་བ་དང་། །
ས་ཆ་དངོས་ཀྱི་མཁར་ཤུལ་རིག་པ་སོགས། །
ད་རེས་གནས་མཇལ་འགྲོ་བའི་དམིགས་ཡུལ་ལགས། །
གཞན་ཡུལ་འགྲིམ་ཚེ་བཟའ་བཏུང་སྣེ་ལེན་དང༌། །
གང་ལ་གང་འོས་མཐུན་རྐྱེན་བསྐྲུན་པའི་གྲོགས། །
དྲིན་གྱི་ཕུང་པོ་མ་བརྗེད་ལེགས་བཟུང་ནས། །
ཉི་མ་ལྷ་སའི་ཕྱོགས་ནས་གཞལ་བར་བྱ། །
1 17



ཚོར་བའི་ཟིན་ཐོ།-----
ལྷ་ལྡན་དག་པ་ཆོས་ཀྱི་ཞིང་ཁམས་ནས། །
སྤྲིན་གྱི་མིང་ཅན་འདུ་ཤེས་གསུམ་པ་བས། །
སོར་བཅུའི་འདབ་མ་སྙིང་ཁར་རབ་བཀོད་ནས། །
ཉེ་རིང་གྲོགས་ཀུན་བར་ཆད་མེད་པར་སྨོན། ། །
༢༠༡༤ ༨༥༦ཉིན།
1 18



ཟིན་བྲིས་དད་པའི་ས་བོན།
གནས་གསང་ཕུ་མཇལ་ན་མགུར་རེ་དྲན།
མགོན་ཐུབ་པ་གཙོ་འཁོར་རྣམ་པ་གསུམ། །
ཆོས་བགྲོ་བ་མཛད་པའི་དབྱིབས་འདྲ་བའི། །
རི་མཐོན་པོ་འདབས་ཀྱི་ཆོས་སྡེ་དེ། ། །
དུས་ད་ལྟ་རྟ་རྒན་རྣ་བ་འདྲ། །
ཆབ་འོ་མ་འདྲ་བའི་དཀྱིལ་དབུས་སུ། །
དབྱིབས་ནེའུ་ལེ་འདྲ་བའི་སྤང་ལྗོངས་སྟེང༌། །
དཔལ་མར་མེ་མཛད་ཀྱིས་ལུང་བསྟན་པའི། །
དགོན་གསང་ཕུའི་སྙན་གྲགས་མཁའ་མཐར་གྲགས། །
རྔོག་ལེགས་པའི་ཤེས་རབ་ཐུགས་བསྐྱེད་དང༌། །
རྔོག་བློ་ལྡན་ཤེས་རབ་རྣམ་དཔྱོད་ལས། །
བཀའ་མདོ་རྒྱུད་བགྲོ་གླེང་བྱེད་པའི་གནས། །
དཔལ་གསང་ཕུ་བོད་ཀྱི་ན་ལེན་དྲ། །
བློ་རིགས་པ་གཞན་དྲིང་མི་འཇོག་པ། །
རྗེ་མཁས་པ་ཕྱ་པ་ཆོས་སེང་གིས། །
གནས་འདི་ནས་གསར་གཏོད་བསྡུས་གྲའི་གཞུང༌། །
དུས་ད་ལྟ་མི་ཉམས་དར་ཞིང་རྒྱས། །
119



ཚོར་བའི་ཟིན་ཐོ།-
ཆོས་ཟབ་མོ་རྩོད་པའི་ཆོས་ཀྱི་གྲར། །
ཕྱག་ཐག་ཐག་ཐལ་མོ་བརྡབ་པའི་དུས། །
མགོན་ཕྱ་པ་ཆོས་ཀྱི་སེང་གེ་དེ། །
གནས་མི་མངོན་དབྱིངས་ནས་འཛུམ་དཀར་བཞད། །
བུ་རིགས་པའི་སེང་ཆུང་བརྒྱད་ལ་སོགས། །
ཆོས་གྲུབ་མཐའ་རིས་མེད་སྐྱེས་བུ་ཚོས། །
ཡང་དག་པའི་ཐལ་ངག་རེ་རེ་ཡིས། །
ཕས་རྒོལ་བའི་སྙིང་རྩ་འགེམས་ཚུལ་དྲན། །
རྗེ་རྒྱལ་བ་ཀློང་ཆེན་རབ་འབྱམས་པ། །
དཔལ་ས་སྐྱའི་མཁས་པ་མི་གསུམ་དང་། །
མགོན་བློ་བཟང་གྲགས་པ་ལ་སོགས་པའི། །
ཞབས་རེ་ཁས་མཛེས་པའི་དུས་དེར་སྐྱིད། །
དཔལ་གསང་ཕུ་གླིང་ཁག་བཅུ་གསུམ་པོ། །
དུས་ད་ལྟ་རྗེས་ཤུལ་གྱང་རོས་ཟིན། །
ཁ་གསལ་བའི་གནས་བཤད་ལོ་རྒྱུས་དག །
ཡིད་སྐྱོ་བའི་མིག་ཆུ་བརྟོལ་མཁན་འདྲ། །
ཕྱག་ཐལ་མོ་བརྡེབ་ང་འི་སྟངས་སྟབས་དང༌། །
ངག་དྷི་སྐད་ལྷང་ལྷང་བསྒྲགས་བཞིན་དུ། །
ཡར་བཞེངས་ནས་ངོ་མཚར་ལྟས་དང་བཅས། །
མགོན་ཕྱི་བ་ཞི་བའི་མནལ་དུ་གཟིམས། །
1 2()



ཟིན་བྲིས་དད་པའི་ས་བོན།
རྗེ་ངོ་མཚར་ཅན་དེའི་བཞུགས་ཁྲིའི་མདུན། །
ལག་པད་མོ་དད་པས་ཟུམ་བྱས་ཏེ། །
དུས་མི་ནུབ་སྲིད་པའི་མཐའ་ཅན་དུ། །
ཆོས་བཤད་སྒྲུབ་དར་བའི་སྨོན་ལམ་བཏབ། །
༢༠༡༤:༡༡-༣ཉིན།
121



ཚོར་བའི་ཟིན་ཐོ།-
གནས་ཡེར་པ་མཇལ་དུས་མགུར་འདི་བླངས།
བྲག་དཀར་པོ་དངུལ་གྱི་མདངས་འཕྲོག་པ། །
རྩེ་རྣོན་པོ་མཚོན་ཆ་གནམ་བསླངས་འདྲ། །
གཡང་གཟར་པོ་དར་གྱི་ན་བཟའ་ཅན། །
བྱ་རྒོད་པོའི་ཕ་ས་ཡེར་པའི་བྲག །
མ་ལྷ་གཅིག་རྗེ་བཙུན་སྒྲོལ་མ་དེ། །
ཞབས་གཡས་བསྐུམ་གཡོན་བརྐྱང་བཞུགས་པ་འདྲའི། །
རི་མཐོན་པོའི་པང་དུ་བུ་གཅེས་བཞིན། །
གནས་བཟང་པོ་ཡེར་པ་རི་ཁྲོད་ཆགས། །
ཕོ་རྒོད་པོ་རྩལ་དྲུག་ལྡན་པའི་བུ། །
བོད་གདོང་དམར་རྗེ་བོ་སྲོང་བཙན་གྱིས། །
ཡུལ་ལྷ་སའི་གོང་བ་དང་མཚུངས་པའི། །
གནས་འདི་རུ་མཆོད་གནས་ལྷ་ཁང་བཏབ། །
རྗེ་བཙན་པོའི་རིགས་རྒྱུད་འཛིན་པ་ཡི། །
མ་མཛངས་མ་མོང་བཟའ་ཁྲི་ལྕམ་གྱིས། །
དབུས་རྣམ་སྣང་འཇིག་རྟེན་དབང་ཕྱུག་དང༌། །
སྤྲེའུ་དམར་སེར་ལྷ་ཁང་ལ་སོགས་བཞེངས། །
122



-ཟིན་བྲིས་དད་པའི་ས་བོན།
དེའི་རྗེས་ལ་བོད་རྒྱལ་སོ་དྲུག་པ། །
རྗེ་བཙན་པོ་ཁྲི་སྲོང་ལྡེའུ་བཙན་དུས། །
དྲིན་སློབ་དཔོན་པདྨ་སམ་བྷ་ཝས། །
གནས་ཟླ་བ་ཕུག་དེ་བྱིན་གྱིས་བརླབས། །
སྔོན་སློབ་དཔོན་པད་མ་འབྱུང་གནས་དེས། །
འཇའ་ཉི་ཟེར་བརྒྱུད་ནས་ཕེབས་པའི་ས། །
དུས་དེང་སང་ལྕགས་ཐག་སྐས་ཁ་ཅན། །
གནས་ཡེར་པ་ཐག་སྐས་རྩེ་མོར་ཆགས། །
དྲིན་སློབ་དཔོན་ཆེན་པོས་ཕྱི་རབས་ཀྱི། །
མཐོ་སྒང་པ་བོད་ལ་ཕན་པའི་ཕྱིར། །
ཆོས་ནོར་གཡང་གཏེར་ཁ་སྣ་ཚོགས་པ། །
གནས་འདི་རུ་མང་དུ་སྦས་ཞེས་གྲག །
ཆོས་ཟབ་མོ་ཉམས་ལེན་མཐར་ཕྱིན་ནས། །
ལུས་རྩ་རླུང་རང་དབང་འཐོབ་པ་ཡི། །
ལྷ་རྗེ་འབངས་ཉེར་ལྔས་ས་ཆ་འདིར། །
ངོ་མཚར་བའི་གྲུབ་རྟགས་སྐྱེ་འགྲོར་བསྟན། །
དམན་དམར་རྒྱན་བཙུན་མོས་གཞི་མེད་པར། །
ཁྲིམས་སྲོག་ལྟར་བསྲུང་བར་སྐུར་འདེབས་ཚེ། །
ཀླུ་སྒྲུབ་ནས་ཡ་ལན་སྤྲད་པའི་གནས། །
ཆོས་བཀའ་ཐང་སྡེ་ལྔའི་ནང་ལ་གསལ། །
123



ཚོར་བའི་ཟིན་ཐོ།
དཔལ་ཡི་དམ་རྟ་མགྲིན་ཡང་གསང་གི །
ཆོས་ཆ་ལག་སྒྲུབ་སྐོར་ཕུར་པ་བཅས། །
རྗེ་པདྨའི་དངོས་སློབ་བི་རོ་ཡིས། །
གནས་འདི་ལ་རྒྱ་དང་བཅས་ཏེ་སྦས། །
སེང་དཀར་མོར་ཐོད་མདའ་སྤྲོད་མཁན་གྱི། །
ཕྱི་ཞྭ་ནག་སྔགས་པའི་ཆས་གོས་ཅན། །
སྐུ་ཞི་བའི་རྒྱབ་ལ་ཁྲོ་ཚུགས་ཀྱི། །
མིག་སྡང་མིག་མདའ་བཞིན་སྙིང་ལ་གཟིར། །
མགོན་སྣང་བ་མཐའ་ཡས་ཨ་ཏི་ཤ། །
སྐྱབས་སྤྱན་རས་གཟིགས་དབང་འབྲོམ་སྟོན་རྗེ། །
རི་ལྷ་རི་སྙིང་པོའི་མགུལ་བ་རུ། །
ཆོས་ཟབ་མོ་ཕ་ཆོས་བུ་ཆོས་གསུངས། །
ལྷ་བཀའ་གདམས་པ་ཡི་གསུང་སྒྲོས་ནང་། །
རྗེ་ཇོ་བོས་བྱིས་པའི་ཚུལ་སྤྱོད་གྱིས། །
གུས་སློབ་མའི་ཐུགས་རྒྱུད་བརྟག་པའི་ས། །
གནས་ཡེར་པ་འདི་རུ་ཡིན་པར་གསུངས། །
ལྷ་ཡི་དམ་པདྨ་དབང་ཆེན་གྱིས། །
ཆོས་སྒྲུབ་ཐབས་ཕུར་པ་དང་བཅས་པ། །
ཁོང་གཏེར་བཏོན་མི་གསུམ་ཐུགས་བསྐྱེད་ཀྱིས། །
གནས་རྟ་མགྲིན་ཕུག་ནས་གཏེར་དུ་བཞེས། །
121



- ཟིན་བྲིས་དད་པའི་ས་བོན།
ཆོས་གྲུབ་མཐའ་རིས་མེད་སྐྱེས་ཆེན་ཚོས། །
གནས་འདི་ལ་བྱོན་ནས་ཞབས་ཀྱིས་བཅགས། །
ལུང་སྡེ་སྣོད་གསུམ་གྱི་འཆད་ཉན་དང་། །
ལམ་བསྐྱེད་རྫོགས་རྟོགས་པའི་ཡོན་ཏན་ངོམས།།
གནས་མཐོང་བས་ཐར་པའི་ས་བོན་བསྐྲུན། །
གནས་ཐོས་པས་དད་པའི་སྤུ་ལོང་གཡོ། །
གནས་དྲན་པས་མི་དགེའི་རྟོག་པ་འགགས། །
གནས་འདི་འདྲ་གོ་ལའི་དག་ཞིང་ཉིད། །
གནས་བཟང་པོ་མཇལ་བའི་ཆོས་གྲོགས་ཚོ། །
ལུས་ནད་མེད་བདེ་སྐྱིད་ཚེ་རིང་ཞིང༌། །
སེམས་མཐུན་པའི་དགོད་སྒྲ་ལྷང་ལྷང་ངང་། །
ཆོས་བསམ་དོན་འགྲུབ་པའི་སྨོན་ལམ་འདེབས། །
༢༠༡༤༡༡:༡༠ཉིན།
125



ཚོར་བའི་ཟིན་ཐོ།
ལྷ་མོའི་བླ་མཚོ།
རབ་མཛེས་ཤེས་རབ་ལྷ་མོ་དབྱངས་ཅན་མ། །
མ་རུངས་འདུལ་ཕྱིར་ཁྲོས་པའི་གར་བསྒྱུར་མ། །
མ་མོ་སྲིད་གསུམ་དབང་མཛད་དམག་ཟོར་མ། །
མ་ལྟར་འགྲོ་ཀུན་བྱང་ཆུབ་བར་དུ་སྐྱོངས། །
མངོན་སུམ་དབང་པོའི་སྤྱོད་ཡུལ་མ་ཡིན་པའི། །
ལྐོག་གྱུར་ཡུལ་གྱི་མ་འོངས་བྱ་བ་ཀུན། །
མ་ནོར་མ་འདྲེས་གསལ་བར་སྟོན་མཛད་པའི། །
ལྷ་མོའི་བླ་མཚོ་སྲིད་པའི་མེ་ལོང་དངོས། །
བཀའ་དྲིན་མཉམ་མེད་དགེ་འདུན་རྒྱ་མཚོ་ཡིས། །
གནས་མཚོ་འདི་ཡི་གནས་སྒོ་ལེགས་ཕྱེས་ཏེ། །
སྐལ་ལྡན་འགྲོ་ལ་མ་འོངས་ལུང་བསྟན་པའི། །
བཀའ་བབས་འཕྲིན་ལས་གཉེར་གཏད་ཅི་བས་ཟབ། །
བླ་མཚོའི་ཡོན་ཏན་དྲན་པའི་དད་པས་གཅིག །
གྲོགས་ཀྱི་བསྐུལ་མའི་གྲོས་ཁ་དེ་ཡིས་གཉིས། །
ད་རེབ་མཚོ་མོ་མཇལ་བའི་མཐུན་རྐྱེན་ལ། །
དཔལ་ལྡན་ལྷ་མོས་འཕྲིན་ལས་བསྒྲུབ་པ་འདྲ། །
126



ཟིན་བྲིས་དད་པའི་ས་བོན།
ཡངས་ལ་བདེ་བའི་སྣུམ་ནག་ལམ་ཆེན་སྟེང་། །
འཕྲུལ་གྱི་འཁོར་ལོས་རྟ་བཟང་བང་ལ་འགྲན། །
ལམ་འགྲམ་ཤུག་པ་སྤ་མའི་སྡོང་པོ་དག །
ངེད་ཅག་གྲོགས་ལ་བསུ་མར་ལངས་དང་མཚུངས། །
དམར་ནག་ཁྲག་གི་མདོག་ཅན་རྫ་རི་འདིས། །
དེ་རིང་ཁ་བའི་ལ་བ་དཀར་པོ་གྱོན། །
ལྷུང་ལྷུང་བབས་པའི་དྭངས་གཙང་རྒྱུན་བཟང་མ། །
སྒྲིབ་མེད་ཤེལ་གྱི་ཁང་བུར་བདེ་བར་གཟིམས། །
སྔོ་ནག་མཚོན་ཆ་གནམ་དུ་གཟིངས་འདྲ་ཡི། །
རྫ་རི་མཐོན་པོའི་རྩེ་མོར་བྱ་ནག་ཚོགས། །
ལྡིང་ཞིང་སྐད་ཅོར་བར་མེད་སྒྲོགས་པ་ནི། །
དགྲ་ལྷའི་གཙོ་མོས་དབྱེར་མེད་འགོ་བའི་རྟགས། །
རྒྱལ་བའི་བཞུགས་ཁྲི་མཐོང་བ་རང་གྲོལ་དྲུང་། །
དྲི་ཞིམ་བསངས་དཀར་བར་སྣང་མཐོངས་སུ་འཐེན། །
བླ་མའི་སྐུ་ཚེ་བརྟན་ཞིང་རེ་འབྲས་ཀུན། །
གྲུབ་པའི་གྲོགས་དང་འཕྲིན་ལས་ལྷ་མོར་བཅོལ། །
མཐོན་པོའི་རི་རྩེར་འཐེན་པའི་རྡོ་སྐས་དག །
དལ་བུས་འཛེགས་ཞོར་ལྷ་མོའི་མཚན་སྔགས་དག །
མ་དལ་ངག་གིས་བཟླས་ཤིང་རྟགས་མཚན་མས། །
ལྐོག་གྱུར་ལུང་བསྟན་ཡོང་བར་ཡིད་ནས་སྨོན། །
127



ཚོར་བའི་ཟིན་ཐོ།
མཚོ་ཞལ་ལ་ནས་དཔལ་ལྡན་ལྷ་མོ་ཡི། །
བླ་མཚོ་མཇལ་ཞིང་དེ་དང་ལྷན་ཅིག་ཏུ། །
བསེར་བུའི་རྒྱུ་བ་འགགས་ཤིང་ཉི་མ་འོད། །
འཕྲོས་པས་དྲོ་སྐྱིད་བདེ་བའི་དཔལ་ཡང་སྦྱིན། །
བཤེས་གཉེན་ཉི་མ་འདྲ་བའི་དྲིན་གྱི་ཟེར། །
འཕྲོས་ཤིང་མི་འབྲལ་བཟུང་བས་འདི་ཕྱི་ལ། །
རྫོགས་ལྡན་བདེ་སྐྱིད་དཔལ་ལ་སྤྱོད་པ་ཡི། །
བརྡ་དང་མཚན་མ་ལྷ་མོས་གནང་བར་ངེས། །
ལྔ་ལྡན་འཇའ་ཡི་ཚོན་ལྡན་ན་བཟའ་ཅན། །
སྨུག་སྤྲིན་དཀར་པོའི་ཡོལ་བའི་འོག་གནས་པའི། །
བྱང་ཤར་མུ་ལི་དིང་གི་ཁྲག་མཚོ་འདི། །
དེ་རིང་ཤེལ་གྱི་ཕོ་བྲང་དབུས་སུ་གནས། །
ལྷོ་རིའི་གྲིབ་མ་དལ་བུས་ཡོལ་བཞིན་དུ། །
མཚོ་མོའི་སྟེང་དུ་ཉི་འོད་འཕྲོས་པ་འདི། །
མི་འདོད་སྡུག་བསྔལ་བར་ཆད་ཡོངས་ཞི་ནས། །
བདེ་སྐྱིད་ཉི་མ་འཆར་བའི་རྟགས་མཚན་བཞིན། །
ཕྱོགས་བཞིའི་རི་བོ་ཞི་བའི་དཀར་གཏོར་འདྲ། །
འཛམ་གླིང་ཞི་བདེར་གནས་པའི་རྟེན་འབྲེལ་བཟང༌། །
ཟབ་པའི་མཚོ་མོ་མར་ཁུས་བཀང་བ་འདྲ། །
ཚེ་བསོད་ལོངས་སྤྱོད་རྒྱས་པའི་མཚན་མ་བཟང་། །
1 28



ཙ ག་ཁ —ཟིན་བྲིས་དད་པའི་ས་བོན།
རྒྱལ་ཀུན་འཕྲིན་ལས་རྣམ་རོལ་དམག་ཟོར་མས། །
བརྡ་དང་མཚན་མས་གནང་བའི་ལུང་བསྟན་དེས། །
རེ་བའི་སེམས་པར་དགའ་བའི་སྣང་བ་རྒྱས། །
ལྷ་མོའི་བཀའ་དྲིན་དྲན་ནས་འཕྲིན་ལས་བཅོལ། །
སྐོམ་པ་ཆུ་ཡིས་ངོམས་པ་མེད་པ་བཞིན། །
མཚོ་མོ་འདི་ཉིད་ཡུན་རིང་མཇལ་བའི་རྗེས། །
སྡུག་པའི་བུ་ལ་ཆགས་པའི་མ་བཞིན་དུ། །
འཕྲེང་བའི་སེམས་དང་བཅས་ཏེ་དེ་ནས་གྱེས། །
༢༠༡༥:༢.༢༥ཉིན།
129



ཚོར་བའི་ཟིན་ཐོ།-
དྭགས་ལྷ་སྒམ་པོའི་ཆོས་སྡེ།
ཚེ་སྔོན་དགེ་བའི་ས་བོན་མཐུ་ནུས་དང༌། །
ད་རེས་གྲོགས་ཀྱི་གྲོས་ཁ་བཟང་བའི་མཐུས། །
བཀའ་བརྒྱུད་གསེར་གྱི་ཕྲེང་བའི་གདན་ས་འདིར། །
སླེབས་པའི་དགའ་བ་དབྱར་གྱི་ཆུ་བཞིན་འཕེལ། །
བྲག་རི་གནམ་ལ་ཟུག་འདྲའི་མགུལ་པ་རུ། །
སེ་བའི་ནགས་ཚལ་སྟག་པོའི་དཀྱིལ་དབུས་སུ། །
ཆོས་སྡེ་སྐར་ཆེན་ས་ལ་འཕོས་འདྲ་བ། །
ལྷོ་རྒྱུད་འཛིན་མའི་རྒྱན་གཅིག་སྒམ་པོའི་གནས། །
པད་དཀར་ལྟར་བསྔགས་ཐུབ་པའི་དབང་པོ་དང༌། །
རྗེ་བཙུན་མི་ལ་རས་པས་ལུང་བསྟན་པའི། །
གནས་ཆེན་ཀུན་ལས་ལྷག་པའི་ངོ་མཚར་ཅན། །
གདར་གྱི་རི་བོ་ཤནྟིའི་བྱིན་བརྒྱ་འབར། །
རྒྱལ་པོ་གདན་ལ་བཞུགས་འདྲའི་གནས་རི་འདིར། །
རྩེ་མོ་རིན་ཆེན་གཙུག་རྒྱན་དགུང་དུ་བསྙེགས། །
རི་བདུན་བློན་པོས་གུས་ཕྱག་འབུལ་བ་འདྲ། །
སྐེད་ལ་ཐར་ལམ་མཐོ་རིས་སྐས་ཁ་བཞིན། །
13)



—ཟིན་བྲིས་དད་པའི་ས་བོན།
གཡོན་རི་དམ་ཆོས་རྒྱལ་མཚན་དགུང་ལ་འཕྱར། །
གཡས་རི་དཔའ་བོ་ངར་མ་དགྲ་ལ་འགྱིང་། །
རྒྱབ་རི་དར་དཀར་ཡོལ་བ་བསྐྱངས་པ་བཞིན། །
མདུན་ན་དྭངས་གཙང་མཚོ་མོ་ཡོན་ཆབ་འདྲ། །
ས་ལམ་རྟོགས་པ་ཕ་མཐར་ཕྱིན་པའི་གནས། །
བྱིན་རླབས་ཟེགས་མ་འཕྱོ་བའི་རིན་ཆེན་ཕུག །
ཟངས་ལུང་དང་ནི་ཡང་དགོན་སེ་བ་ཕུག །
ནམ་མཁའ་ལྡིང་སོགས་བྱིན་ཅན་སྒྲུབ་ཕུག་མང་། །
ཟངས་ལུང་གོང་འོག་མཆོད་པ་བཞེས་མཁན་འདྲ། །
མཆོད་ཁང་གསར་རྙིང་མཆོད་པའི་རྒྱན་དང་འདྲ། །
འབུམ་རྟེན་སྒང་དེ་མཆོད་གཏོར་བཤམས་པ་འདྲ། །
ཀླུ་མཁར་ཕོ་བྲང་མཆོད་པ་ཕུལ་མཁན་འདྲ། །
ཕྱི་ལ་འདུལ་བའི་ཀུན་སྤྱོད་ཞི་ཞིང་དུལ། །
ནང་དུ་བདེ་སྟོང་ཉམས་བརྒྱར་སྤྱོད་པ་ཡི། །
རྣལ་འབྱོར་དབང་ཕྱུག་སྒོམ་ཆེན་ཁྲི་འབུམ་གྱིས། །
འདུས་པའི་ཚོགས་ཀྱིས་གནས་འདི་ཡོངས་སུ་གང་། །
ཕྱི་ཡི་དབྱིབས་ལ་ལྷ་སོགས་རང་བྱོན་མང་། །
ནང་ན་ལྷ་ཆེན་དྭགས་ལྷ་སྒམ་པོའི་གནས། །
གསང་བ་བདེ་སྐྱོང་མཁའ་འགྲོ་འདུ་བའི་ས། །
གནས་འདིའི་ཡོན་ཏན་བྱེ་བ་འབུམ་གྱིས་ཕྱུག །
1:31



ཚོར་བའི་ཟིན་ཐོ།-
འོན་ཀྱང་དུས་ཀྱི་ཆག་སྒོའི་རྐྱེན་དབང་གིས། །
བྱིན་ཅན་རྟེན་གསུམ་ཅུང་ཟད་ཙམ་ཞིག་ལུས། །
ལུས་པ་དེ་ཡང་ཧམ་ཆེན་རྐུན་མ་ཡིས། །
དཀོན་གཉེར་བཀྲོངས་ནས་འཁྱེར་བ་ཁོང་ཁྲོའི་རྒྱུ། །
དེ་ལྟར་ཆོས་སྡེ་འདི་ཡི་དར་རྒུད་གཏམ། །
ཐོས་ཚེ་དགའ་སྐྱོའི་ཚོར་བ་ཅི་ཡང་སྐྱེས། །
འོན་ཀྱང་རྩེ་གཅིག་དད་པའི་སེམས་པ་ཡིས། །
ལེགས་ཚོགས་ལྷུན་གྱིས་འགྲུབ་པའི་སྨོན་ལམ་བཏབ། །
༢༠༡༥-༢.༢༧ཉིན།
1:32



-ཟིན་བྲིས་དད་པའི་ས་བོན།
རྒྱང་ནས་མཇལ་བའི་ཕོ་བྲང༌།
ཆུ་བྱ་བཞིན་དུ་ལྡིང་བའི་སེམས་པ་དེས་བསྐུལ་ནས། །
ཆུ་བོའི་ལྷོ་ཡི་རི་མ་འདབས་རོལ་ནས་ལྟ་སྐབས། །
ཆུ་མོའི་བྱང་གི་གྲུ་འཛིན་ཕོ་བྲང་དེ་མཐོང་ནས། །
ཆུ་བོའི་འགྲོས་ཀྱི་མགུར་ལ་གང་མཐོང་དེ་དྲངས་སོ། །
མཇལ་ནས་ངོམས་པ་མེད་པའི་ཕོ་བྲང་གི་ཞལ་རས། །
གཞན་དག་འགྲམ་ཆུ་ཤོར་བའི་བཟོ་རྩལ་གྱི་ཉིང་བཅུད། །
བསམས་ན་སྤོབས་པ་སྐྱེ་བའི་མེས་པོ་ཡི་བློ་གྲོས། །
ཡོད་ན་དེ་ཀས་གཅིག་ཆོག་རིན་ཆེན་གྱི་ནོར་བུ། །
ཕྱི་ཡི་བཟོ་བཀོད་མཛེས་པ་མིག་དབང་གི་བདུད་རྩི། །
ནང་གི་རྟེན་གསུམ་ཕྱུག་པ་བྱིན་རླབས་ཀྱི་ཕུང་པོ། །
གསང་བ་བསུབ་མེད་ལོ་ཟླའི་ལོ་རྒྱུས་ཀྱི་རྡོ་རིང་། །
འབུམ་ཕྲག་ཁང་ཁྱིམ་དབུས་ན་རི་རྒྱལ་བཞིན་བརྗིད་པ། །
གཡང་གཟར་བྲག་རིའི་ངོས་སུ་བཙན་རྫོང་བཞིན་འགྱིངས་ཤིང་། །
ནང་ལ་རླུང་གི་རྒྱ་གྲམ་ཁྲག་རྩ་བཞིན་རྒྱུ་བ། །
ཟུར་ལ་བསེར་བུ་འཇོམས་པའི་རླུང་གནོན་གྱི་རྩིག་པས། །
དེང་གི་ཚན་རིག་མཁས་པའི་བློ་ཡིད་དེ་བཀུག་སོང་། །
133



ཚོར་བའི་ཟིན་ཐོ།-
མི་སྙོམས་རི་རྩེའི་ངོས་ལ་གང་བབས་དང་བསྟུན་ཡང༌། །
ཕན་མེད་ཟོག་རོའི་ཁང་སྟོང་གཅིག་ཙམ་ཡང་མེད་པར། །
འགྲོ་བབ་གང་ཅིར་སྟབས་བདེའི་ངོ་མཚར་གྱི་བཀོད་པས། །
དེང་གི་འཆར་འགོད་མཁས་པའི་སྤོབས་པ་ཡང་བཅོམ་འདུག །
རྡོ་ཆེན་རྡོ་ཆུང་བསླས་པའི་ཁྲོ་ཆུ་ཡི་ཕོ་བྲང་། །
བརྐོས་དང་དཀྲོལ་གྱིས་མཛེས་པའི་ཤིང་བཟོ་ཡི་ངོ་མཚར། །
ལོ་རྒྱུས་རྣམ་ཐར་མཚོན་པའི་ལྡེབས་རིས་ཀྱི་མཛེས་རྩལ། །
གངས་ལྗོངས་རིག་གནས་གང་ཡོད་གཅིག་བསྡུས་སུ་མཚོན་འདུག །
རྒྱ་གར་ཡུལ་ནས་དྲངས་པའི་ཙན་དན་གྱི་ཇོ་བོ། །
རྒྱ་ནག་ཡུལ་ནས་ཕུལ་བའི་གནས་བརྟན་གྱི་སྐུ་བརྙན། །
བོད་ཡུལ་བཟོ་བོས་བསྐྲུན་པའི་གསེར་སྡོང་གི་བཟོ་རྩལ། །
ཕུན་ཚོགས་བཟོ་རིག་མེ་ཏོག་བཞད་པ་ཡི་ལྡུམ་ར། །
མ་ཉམས་རིལ་པོར་བཞུགས་པའི་རིང་བསྲེལ་གྱི་གསེར་གདུང་། །
ལན་མང་རབ་གནས་བྱས་པའི་བློས་བསླངས་ཀྱི་དཀྱིལ་འཁོར། །
རིན་ཆེན་སྣ་ལྔས་བཞེངས་པའི་བཀའ་འགྱུར་དང་བསྟན་འགྱུར། །
ཆོས་ལྡན་བོད་མིས་བཞེངས་པའི་ངོ་མཚར་གྱི་རྟེན་མཆོག །
བརྩེ་བའི་འོད་ཞགས་དཀར་པོ་གངས་རི་ལ་འཁྱུད་པའི། །
འཇིག་རྟེན་དབང་ཕྱུག་འཁྲུངས་རབས་རིམ་བྱོན་གྱི་ཞབས་སེན། །
རེ་ཁས་ཉེ་བར་བརྒྱན་པའི་བྱིན་ཅན་གྱི་གཟིམ་ཆུང༌། ། །
སྲིད་ཞིའི་ཕུན་ཚོགས་བཅས་པ་གཙུག་རྒྱན་བཞིན་བཞུགས་འདུག །
134



--ཟིན་བྲིས་དད་པའི་ས་བོན།
གསང་བདེ་འཇིགས་གསུམ་དུས་འཁོར་ཕུར་པ་སོགས་རྒྱུད་ལ། །
ཉམས་བཞེས་གོ་རིམ་འཕྱུག་མེད་རྟོགས་པ་ཡིས་ཕྱུག་པའི། །
དབུ་སྒེར་རྣམ་རྒྱལ་གྲ་ཚང་ཤག་བསྐོར་དང་བཅས་པ། །
ཕོ་བྲང་མདུན་ལ་མཆོད་པའི་དཀར་རྒྱན་བཞིན་མཛེས་པ། །
བྱུ་རུའི་སྡོང་པོ་འདྲ་བའི་དམར་པོ་ཡི་ཕོ་བྲང་། །
དངུལ་དཀར་མཆོད་རྟེན་འདྲ་བའི་ཕོ་བྲང་དེ་དཀར་པོ། །
ཕྱོགས་བཞིར་ལྕོག་ཆེན་བཞི་པོ་གླིང་བཞི་ཚུལ་ལ། །
མདུན་གྱི་རྡོ་རིང་རྣམ་གཉིས་མཆོད་པ་ཡི་དོད་འདྲ། །
དད་ལྡན་བྱང་ཆེན་ས་རུ་འདྲེན་པ་ཡི་ཐར་ལམ། །
ཚེ་འདིར་མཁོ་རྒུ་འབྱུང་བའི་ཕུན་ཚོགས་ཀྱི་འདུ་ལམ། །
སྤོས་གཞོང་ཐང་གི་གསེར་གྱི་ཟམ་པ་དེས་སྦྲེལ་བས། །
གསུང་བྱོན་སྒྲོལ་མ་དགྱེས་པའི་འཛུམ་དཀར་དེ་མངོན་བྱུང་། །
ཕོ་བྲང་རྒྱང་ནས་མཇལ་བའི་མིག་དབང་དེས་གཅིག་བྱས། །
ཕོ་བྲང་རྟེན་གསུམ་དྲན་པའི་ཡིད་དབང་དེས་གཉིས་བྱས། །
ཕོ་བྲང་བཀོད་པ་རགས་ཙམ་ཡིག་ཕྲེང་ལ་སྤེལ་བར། །
གཟུར་གནས་རྣམ་དཔྱོད་ཅན་ཚོས་དགེ་སྐྱོན་དག་གསུང་རོགས། །
༢༠༡༥-༣:༢༧ཉིན།
135



ཚོར་བའི་ཟིན་ཐོ།-
གཡུ་ཡི་མེ་ལོང་ཁ་བའི་ཡུལ་ན་མཚར།
ལོ་མང་ཡུལ་འདི་འཛིན་པའི་མཁས་མཛངས་དཔའ་མོ། །
གཤེགས་རྗེས་ལྷ་ལ་སྐྱེས་པའི་རྡོ་རྗེ་ཀུན་གྲགས། །
གནས་པའི་རྟེན་མཁར་བྱང་ཐང་གནམ་མཚོ་ཕྱུག་མོ། །
ལུག་ལོའི་མཚོ་མཇལ་དུས་འདི་མི་བསྐྱུར་མཇལ་འོས། །
སྐྱབས་གནས་རི་བོར་བཅོལ་བའི་གླེན་རྟགས་མ་ཡིན། །
གསོལ་བ་མཚོ་ལ་འདེབས་པའི་རྨོངས་དད་ཅི་ཡིན། །
ཨ་ཕྱི་གནམ་མཚོ་ཕྱུག་མོའི་མཛངས་པའི་ལས་དག །
ཕྱི་རབས་འགྲོ་བ་དག་གིས་རྗེས་འཛིན་ཆེད་ཡིན། །
དཔལ་ཆེན་རྒ་ལོ་ཀརྨ་དུས་གསུམ་མཁྱེན་པ། །
རྗེ་བཙུན་རང་བྱུང་རྡོ་རྗེ་སྟག་ལུང་ཐང་པ། །
མཁས་དང་གྲུབ་པའི་གོ་འཕང་མཐོན་པོར་བྱོན་པས། །
བྱིན་རླབས་ཟེགས་མ་འབུམ་དུ་འཐོར་བའི་གནས་མཆོག །
ཕ་གཅིག་བླ་མས་ཞབས་བཅག་གནས་ཀྱི་དམ་པས། །
མོས་པའི་བུ་ལ་བྱིན་རླབས་མཚན་མ་སྩལ་བ། །
དམ་པ་བར་མ་ཆད་པའི་གདམས་ངག་ཡིན་གྱིས། །
རྒྱུས་མེད་བླུན་པོས་བསྒྲགས་པའི་ངག་འཆལ་མ་ཡིན། །
136



ག— ————་ཟིན་བྲིས་དད་པའི་ས་བོན།
མཐའ་བཞིར་གཉན་ཆེན་ཐང་ལྷའི་རི་བརྒྱུད་གངས་རི། །
དུང་གི་མཆོད་རྟེན་བཞིན་དུ་དཀར་ཞིང་འཚེར་བ། །
མཛེས་པའི་གནམ་མཚོའི་སྲོག་གི་སྐུད་པ་བསྲིངས་པའི། །
འཛད་མེད་བདུད་རྩིའི་ཆབ་རྒྱུན་བབ་པའི་འབྱུང་ཁུངས། །
ལྷ་མོའི་བླ་གཡུ་བཞག་འདྲའི་དྭངས་གསལ་མཚོ་མོ། །
ལྷ་ཡི་དར་མདུད་བརྒྱུས་པའི་རླབས་ཕྲེང་དཀར་པོ། །
ཉ་ཆུང་རྐྱལ་རྩལ་ངོམས་པའི་མུ་མེད་ཆུ་གཏེར། །
གནམ་མཚོ་ཕྱུག་མོའི་བྱུང་བས་ཡིད་དབང་ལོས་འཕྲོག །
དྭངས་ཤིང་མཛེས་པའི་གནམ་མཚོར་སྨུག་སྤྲིན་འཁྱུད་པ། །
སྒེག་ལྡན་མཐོ་རིས་བུ་མོ་ས་ལ་བབས་འདྲ། །
མཚོ་མཐའི་རླབས་ཕྲེང་བརྡབ་པའི་འགྱུར་ཁུག་རེ་རེ། །
དྲི་ཟའི་མཛེས་མས་དཀྲོལ་བའི་རོལ་མོ་འབུམ་ལྡན། །
གནམ་མཐའ་མཚོ་ལ་ཟུག་པས་གནམ་མཚོར་བོས་པའི། །
ཡིད་འཕྲོག་མཚོ་མོའི་མཛེས་པ་ཀུན་ལས་ལྷག་པས། །
བྱེད་པོས་ཆེད་དུ་སྨུག་པའི་དར་དཀར་མཐུག་པོས། །
གཉན་ཆེན་གངས་རི་བཀབ་པའི་ཡ་མཚན་སྣང་བ། །
མཚོ་མཐའི་སྤང་ལྗོངས་སྟེང་དུ་གཡང་དཀར་ལུག་ཁྱུ། །
གཡུ་གཞོངས་མུ་ཏིག་གཏོར་འདྲ་མིག་ལ་མཛེས་ཤིང་། །
འབྲི་དང་གཡག་གི་ངུར་སྒྲ་བེའུ་ཆུང་འཆོང་ལྡིང་། །
མཚོ་མོའི་རླབས་ལ་འགྲན་ལྟར་ཅི་དགར་འཁྲབ་པ། །
137



ཚོར་བའི་ཟིན་ཐོ།
རང་བྱུང་བཀོད་པས་ཕྱུག་པའི་ངོ་མཚར་བྲག་རི། །
མིག་མངས་རིས་སུ་བཀྲ་བའི་བྲག་གི་ཕུག་པ། །
ཁྲི་ལོའི་འགྲམ་ལ་བསྙེགས་པའི་མཚར་སྡུག་རི་མོ། །
གནམ་མཚོ་ཕྱུག་མོའི་རྒྱན་དུ་ལྷ་ཡིས་བཞེངས་འདྲ། །
དད་པ་ཁོང་ནས་རྒྱས་པའི་གནས་མཇལ་བ་ཡིས། །
རྩེ་གཅིག་སེམས་ནས་བཏབ་པའི་སྨོན་ལམ་རེ་རེས། །
ཨ་ཕྱི་གནམ་མཚོ་ཕྱུག་མོའི་ཐུགས་ཡིད་བསྐུལ་ནས། །
མི་མངོན་དབྱིངས་ནས་རྣམ་བཞིའི་ལས་ལ་མ་གཡེལ། །
འདི་དག་གནམ་མཚོའི་ཕྱུག་མོའི་ངོ་མཚར་བཀོད་པ། །
ཁྲ་ཆུང་མིག་ལ་འཆར་བའི་མངོན་སུམ་སྣང་ཚུལ། །
ཡི་གེའི་ལམ་ནས་གང་ནུས་མཚོན་མཚོན་བྱས་ནས། །
རང་གི་མི་བརྗེད་ཟིན་ཐོའི་ཀློང་དུ་སྦས་ཡོད། །
༢༠༡༥༦༢༦ཉིན།
1:38



-ཟིན་བྲིས་དད་པའི་ས་བོན།
གསེར་ཀོང་གཡུ་ཕྲ་ཅན་གནུབས་མཚོ་གླིང་དགུ།
མཐོན་མཐིང་ཨ་སྔོན་ས་ལ་ལྷུང་འདྲ་དང་། །
གཡུ་འབྲུག་སྔོན་མོ་འཛིན་མར་རྒྱུ་འདྲ་ཡི། །
གནུབས་མཚོ་གླིང་དགུ་ཡར་འབྲོག་གཡུ་མཚོ་ཡི། །
མཚོ་བསྐོར་གནས་མཇལ་བྱ་རྒྱུ་སྔར་ནས་བསྐྱེད། །
གྲགས་ཅན་སྐར་མ་གླིང་གི་རྩ་ར་དང༌། །
ཕན་ནུས་ཅན་གྱི་སྒྲ་འདྲ་ཆུ་ཚན་སོགས། །
ཆོས་ཀྱི་གྲོགས་བཟང་གྲོས་ཀྱི་མཐུན་རྐྱེན་ལས། །
གེགས་མེད་བདེ་བླག་མཇལ་བས་སྣང་བ་སྤྲོ། །
འདི་ནི་གངས་རི་དུང་གི་ཅོད་པན་ལ། །
གྲུ་དམར་གཡུ་ཡི་དོ་ཤལ་ཕྲ་ཚོམ་དང༌། །
འདི་ནི་མཐོ་སྒང་ཡུལ་དུ་དྭངས་གཙང་གི །
མཁའ་རླུང་སོས་པ་བསྐྱེད་པའི་ས་བོན་ཉིད། །
གཡུ་མཚོའི་དཀྱིལ་ལ་བྱུ་རུའི་ཕྲ་རྒྱན་བཞིན། །
སེ་དོ་ཡོན་དོ་དོ་ཆེན་དོ་ཆུང་མང་། །
གཡུ་མཚོའི་ནང་ལ་སློབ་དཔོན་སྤྲུལ་པའི་སྐུའི། ། །
སྡིགས་མཛུབ་ཕྱག་རྗེས་གསལ་བར་ལྷམ་མེར་བཀྲ། །
139



ཚོར་བའི་ཟིན་ཐོ།
=
=
གཡུ་མཚོའི་མཐའ་ལ་རེ་དོ་ཁམས་རུ་དགོན། །
ཟབ་ལུང་དགོན་དང་ཡར་འབྲོག་དཔྱལ་ཀ་བྲག །
རོམ་བུ་ལྔ་དང་སྟག་ལུང་བྲག་ར་དགོན། །
བསམ་སྡིངས་དགོན་སོགས་གནས་དང་དགོན་པ་མང༌། །
མཚོ་མོ་འདབ་བརྒྱད་པད་མ་རྒྱས་པ་འམ། །
ལྷ་ཡི་རྨུ་ཐག་ས་ལ་བཀྲམ་འདྲ་འདི། །
སོ་སྐྱེའི་བློ་ཡིས་གཞལ་བར་མི་ནུས་པས། །
མི་སྡུག་སྡིག་པའི་དབྱིབས་ལ་གནས་པར་བཤད། །
དཔྱིད་གསར་གཞོན་ནུས་སྙིང་གཏམ་དྲོད་སྦྱིན་པས། །
སྒེག་ལྡན་མཚོ་མོའི་དར་གྱི་འཁྱགས་རོམ་དག །
བཞུ་ནས་མཐིང་མདོག་ལང་ཚོ་ངོམས་པའི་ཚེ། །
འདབ་ལྡན་མཁའ་ལ་འཁྲུལ་ནས་མཚོ་ནང་འཕུར། །
དབྱར་གྱི་མཛེས་མས་རྩྭ་ལྗང་གོས་གྱོན་ནས། །
མཚར་སྡུག་མེ་ཏོག་རྒྱན་ལ་བཏགས་པའི་ཚེ། །
དྭངས་གསལ་མཚོ་མོ་མེ་ལོང་ལ་བརྫུས་ནས། །
མཚོ་འགྲམ་མཛེས་པ་མཁའ་ལ་སྟོན་པར་བྱེད། །
གསེར་མདོག་སྟོན་གྱི་འབྲས་བུས་གང་བའི་དུས། །
འདི་ཉིད་གསེར་གྱི་ཀོང་རར་གྲུ་དམར་གཡུས། །
བརྒྱན་པའི་བླ་གཡུ་གནོད་སྦྱིན་གངས་བཟང་ལ། །
མི་འགྱུར་བརྩེ་བའི་རྟེན་ལ་བསྒྲོན་པ་བཞིན། །
1 1{)



ཟིན་བྲིས་དད་པའི་ས་བོན།
དགུན་གྱི་བདུད་མོའི་མཆེ་བའི་གྲང་ངར་དང༌། །
ཐལ་རྡུལ་རླུང་པོ་ཤུགས་སྒྲ་འབྱིན་པའི་དུས། །
མཚོ་མོ་འདི་ཉིད་ཤེལ་གྱི་ཕོ་བྲང་ནང་། །
ཉམ་ང་བག་ཚ་མེད་པར་བདེ་བར་གཟིམས། །
མཛེས་པའི་གཡུ་མཚོར་ཆགས་པའི་བྱ་ངང་པ། །
ཁྲི་འབུམ་འཁོར་བ་བྱ་ཡི་གླིང་ཕྲན་དང་། །
གཡུ་མཚོའི་མཐའ་ལ་གཡང་དཀར་ལུག་ཁྱུ་དག །
མུ་ཏིག་གཡུ་གཞོངས་ནང་ལ་གཏོར་དང་མཚུངས། །
༢༠༡༥:༨༥ཉིན།
141



ཚོར་བའི་ཟིན་ཐོ།
ངམ་ཤོད་ཨོ་དཀར་བྲག
མ་རིག་ཉོན་མོངས་ལིང་ཏོག་མཐུག་དྲགས་པས། །
མ་དག་འཁོར་བའི་གནས་ལ་འཁྱམས་འཁྱམས་མཐར། །
མ་དམན་སྔོན་གྱི་དགེ་རྩ་ཕྲ་མོའི་མཐུས། །
མ་དག་གནས་ནས་དལ་འབྱོར་ལུས་རྟེན་རྙེད། །
རིང་མོ་ཞིག་ནས་མཇལ་བར་འདོད་པའི་གནས། །
གནས་གྱི་མཆོག་གྱུར་ངམ་ཤོད་ཨོ་དཀར་བྲག །
སྔོན་གྱི་ལས་དང་འཕྲལ་རྐྱེན་གྲོགས་ཀྱི་མཐུས། །
འགྲོ་བའི་གེགས་ཞི་མཐུན་རྐྱེན་ཡོངས་སུ་རྫོགས། །
སྐྱ་རེངས་བུ་མོའི་འཛུམ་དཀར་མངོན་པའི་ཚེ། །
བྱིའུ་ཆུང་དགའ་བའི་ཅ་ཅོ་སྒྲོགས་པའི་དུས། །
གྲོགས་དང་ལྷན་ཅིག་གཡོ་རུ་ལྷོ་ཁ་ལ། །
འཕྲུལ་གྱི་རྟ་བཟང་ཞོན་ནས་གང་མགྱོགས་བསྐྱོད། །
མྱུར་བགྲོད་ལམ་བུ་དཀྱུས་ས་ལས་ཀྱང་བདེ། །
འཕྲུལ་རྟའི་བང་རྩལ་བསེར་བུ་རླུང་ལས་མགྱོགས། །
རི་དང་ལྗོན་ཤིང་འཁོར་ལོ་བཞིན་དུ་འཁོར། །
མཁའ་རླུང་སོས་པས་ལུས་པོ་བདེ་སང་སང་། །
142



-ཟིན་བྲིས་དད་པའི་ས་བོན།
དད་པའི་དབང་གིས་ལྷོ་གནས་ཕྱོགས་ལ་སྔོན། །
ལན་གྲངས་མང་པོ་ཇི་ཙམ་བསྐྱོད་ན་ཡང་། །
སྦས་ལུང་ཨོ་དཀར་དབེན་པའི་གནས་མཆོག་དེ། །
གར་ཡོད་ས་ཡང་ད་ལྟའི་བར་མ་ཤེས། །
ཉི་ཟེར་འོག་ན་དུ་བ་སྔོ་འཕྱུར་འཕྱུར། །
ལམ་དང་ཞིང་འགྲམ་བ་ཕྱུགས་ཐོར་རེ་རེ། །
བྱ་ཕོའི་བྱ་སྐད་སྐབས་རེ་སྐད་སངས་སངས། །
ལམ་འགྲམ་གྲོང་ལ་ཁྱད་ཆོས་འབུར་དོན་དོན། །
ལྷ་ལྡན་དག་པའི་ཞིང་མཆོག་འདི་ཉིད་ནས། །
སྤྱི་ལེ་བརྒྱ་དང་རེ་དགུ་བགྲོད་པའི་ལྷོར། །
བྱིང་ཞེས་བྱ་བའི་ལུང་པའི་ཕུ་ཉིད་ལ། །
གནས་འདི་ཆགས་པ་ཆོས་མཐུན་གྲོགས་པོས་གསུངས། །
ཀ་ལ་བྲག་ཕུག་བརྒྱུད་ནས་བསྐྱོད་ཆོག་པས། །
ཁ་ཐག་རིང་བའི་ཆུ་ཤུར་བསྐོར་མེད་སྟབས། །
ག་ཚོར་འདི་ཚོར་མེད་པར་གྲ་ནང་བརྒྱུད། །
ང་ཅག་དམིགས་སའི་ཡུལ་དེར་སྔ་པོར་འབྱོར། །
ལུང་པའི་མདོ་ནས་ལམ་འགྲམ་རྒད་པོར་དྲིས། །
གཏེར་བཏོན་ལམ་བརྒྱུད་གྲོག་རོང་ཟུར་ཞིག་ལ། །
རླངས་འཁོར་མ་བཞག་འགྲོ་ཐབས་མེད་ཅེས་པའི། །
རྒད་པོས་ཇི་ལྟར་བསླབ་ལྟར་ལག་དུ་བསྟར། །
1 43



ཚོར་བའི་ཟིན་ཐོ།-
ཞིམ་པའི་གསོལ་ཇ་བསྲུབ་མ་བཅུད་ལྡན་གྱི། །
ཞོགས་པའི་ཚ་ཕོགས་ལོངས་སུ་སྤྱད་པའི་རྗེས། །
རི་ལམ་ཕྲ་མོ་བརྒྱུད་ནས་རི་ངོས་སུ། །
འཛེགས་ཏེ་གནས་ཀྱི་ལམ་བུ་དེད་ནས་བསྐྱོད། །
གྲོག་རོང་ཆེན་པོ་ཞིག་ནི་བརྒལ་མ་ཐག །
སྡིངས་ཁ་མེ་ལོང་འདྲ་བའི་ངོས་ཡངས་སུ། །
གནའ་བོའི་མཁར་རྙིང་ཞིག་དང་ཁམ་སྡོང་གི །
སྡོང་ཆེན་མཐོང་བས་ལོ་རྒྱུས་ཤེས་འདོད་སྐྱེས། །
དེ་ནས་ནུབ་བྱང་མཚམས་ཀྱི་རི་རྩེའི་མགུལ། །
བྲག་དཀར་བྱ་སྐྱིབས་འདྲ་བའི་འོག་རོལ་ན། །
ཁམ་བུའི་མེ་ཏོག་ཚོན་ལྡན་དར་ལྕོག་སོགས། །
གཡོ་བ་དེ་ནི་གནས་མཆོག་ཨོ་དཀར་བྲག །
སྒྲ་འཛིན་རྣ་བས་ཐོས་པ་མ་གཏོགས་པ། །
གཟུགས་འཛིན་མིག་གི་ཡུལ་དུ་མ་གྱུར་པའི། །
གནས་འདི་གློ་བུར་མིག་ལ་སྣང་བའི་ཚེ། །
དགའ་སྐྱོའི་སྣང་བ་འགྲན་པ་བཞིན་དུ་འཕེལ། །
གནས་རི་འདི་ལ་ཚོན་སྣའི་རྡོ་རིགས་མང་། །
འགའ་རེ་དམར་ཆུང་བྱུ་རུའི་ཁ་དོག་འཆང་། །
རེ་འགས་དྲུག་དམར་གཡུ་ལ་སྐྱེངས་པ་སྟེར། །
ཁ་ཤས་རིན་ཆེན་གསེར་བཞིན་གཟི་འོད་འཁྱུག །
1 44



ཟིན་བྲིས་དད་པའི་ས་བོན།
གྲོག་རོང་བརྒྱུད་ནས་འགྲོ་སའི་ལམ་བུ་ཞིག །
ཐད་སོར་ཕུག་པའི་ཐད་དུ་ཡོད་ན་ཡང་། །
དེ་རུ་ཕྱིན་ན་གཡང་གཟར་ལམ་སྡུག་པས། །
རི་སྣའི་ཟེ་བརྒྱུད་དེད་ན་ལེགས་པར་གསུངས། །
ཐོ་ཡོར་ལམ་བུ་མཚོན་པའི་རྟགས་མཚན་དག ། །
ཟིན་བཞིན་རི་བོའི་ངོས་སུ་འཛེགས་པའི་ཚེ། །
རལ་གྲིའི་སོ་ལ་མཚུངས་པའི་གཡང་གཟར་དག །
ད་ལྟ་དྲན་ཀྱང་ལུས་ཀྱི་བ་སྤུ་གཟེངས། །
དཀའ་བས་ལུས་པོ་རྔུལ་གྱིས་འཚོས་གྱུར་ཞིང་། །
ངལ་བས་དབུགས་སྣ་རབ་ཏུ་རྒོད་ན་ཡང་། །
ཡིད་ཀྱི་དམིགས་འབེན་དབེན་པའི་གནས་འདི་ལ། །
ཉེ་བར་བཅར་བས་སེམས་ལ་དགའ་བ་འཕེལ། །
རི་བོའི་སྐེད་ནས་འཐེན་པའི་གསེག་ལམ་དང་། །
གཡང་ལ་དཔྱང་ཟམ་བཀལ་བའི་རྗེས་ཤུལ་ལས། །
སྔོན་ཆད་གནས་འདིར་སྤོང་བ་པ་ཡི་སྡེ། །
རྒྱུན་དུ་བཞུགས་པའི་གནས་ལུགས་ཀུན་ལ་རྙེད། །
ཤིང་བཟང་སྦྱར་བའི་སྡོང་རྒན་གནམ་ལ་བསྙེགས། །
ཚང་ཚིང་སེ་བའི་ནགས་ཚལ་རབ་ཏུ་སྡུག །
སྒྲོ་བ་དཀར་པོའི་དྲི་ཞིམ་མཁའ་ལ་མཐུལ། །
ཁམ་བུའི་མེ་ཏོག་མིག་གི་རྒྱན་དུ་མཛེས། །
145



ཚོར་བའི་ཟིན་ཐོ།-
ལྷ་བྱ་གོང་མོའི་མགུར་གླུ་རྒྱང་ནས་འཐེན། །
ཐང་དཀར་རྒོད་པོའི་གཤོག་རྩལ་འདི་ནས་ངོམས། །
བྱིའུ་ཆུང་འཇོལ་མོའི་གླུ་དབྱངས་དགུང་ལ་གྲགས། །
སྐྱ་ག་ཁྲ་མོའི་མགྲོན་བསུའི་གྲོག་སྐད་སྙན། །
གཡང་གཟར་བྲག་རི་རལ་གྲིའི་ངོས་འདྲ་བར། །
སྒྲུབ་ཕུག་འདྲ་མིན་བཅུ་ཕྲག་གསུམ་ཙམ་ཆགས། །
བྱ་སྐྱིབས་འོག་ལ་འདུ་ཁང་ཞིག་རོ་དག །
མ་རྙིང་ལོ་རྒྱུས་རྨ་ཁ་གསལ་བར་དོད། །
གྱང་རོའི་ངོས་ཀྱི་གཞལ་བའི་ངོས་ཡངས་སུ། །
སངས་རྒྱས་སྨན་བླའི་ལྡེབས་རིས་གསལ་ལྷང་ངེ་། །
དེ་མིན་ཨར་ཀ་རྡོ་སྐས་རྗེས་ཤུལ་སོགས། །
ང་ཅག་ཕངས་སེམས་སྐྱེ་བའི་སོན་དང་མཚུངས། །
བཀའ་ཐང་འདྲ་མིན་ལོ་རྒྱུས་ཆོས་འབྱུང་ནང་། །
གནས་འདིར་སློབ་དཔོན་བཀའ་དྲིན་ཅན་དེ་ཉིད། །
ཟླ་བ་གཉིས་ལྷག་བཞུགས་ནས་བོད་ཁམས་སྤྱིར། །
ཕན་པའི་ཆོས་ནོར་གཏེར་ཁ་སྦས་ཚུལ་གསུངས། །
དེ་བཞིན་གནས་འདིར་ཨོ་རྒྱན་ཡབ་ཡུམ་གཉིས། །
སྲེ་མོང་རྣམ་པས་ཡང་ཡང་བྱོན་ནོ་ཞེས། །
གཡོ་རུ་ངམ་ཤོད་མོན་མཁར་ལུང་པ་ལ། །
ཤོད་རྒྱུན་དེ་འདྲ་ད་ལྟའི་བར་དུ་གྲགས། །
146



ཟིན་བྲིས་དད་པའི་ས་བོན།
དེ་རྗེས་འཇམ་མགོན་བླ་མ་ཙོང་ཁ་པས། །
དག་པའི་འཁོར་དང་བཅས་ཏེ་གནས་འདི་ལ། །
དཔལ་ཆེན་བདེ་མཆོག་མཚམས་ལ་བཞུགས་པས་ན། །
གནས་གསུམ་མཁའ་འགྲོ་དགྱེས་པའི་མཚན་མ་བཟང་། །
སྐབས་དེར་མི་དབང་གྲགས་པ་བྱང་ཆུབ་སོགས། །
སྐལ་ལྡན་ལས་ཅན་སློབ་མར་བཅས་པ་ལ། །
ཐུན་མོང་གདམས་པ་ཐུན་མིན་གསང་སྔགས་ཀྱི། །
དམ་པའི་ཆོས་ཀྱི་བདུད་རྩིས་སེམས་རྒྱུད་བརླན། །
དུས་ཕྱིས་ཨོ་རྒྱན་གཏེར་བདག་གླིང་པ་ལ། །
གནས་གསུམ་མཁའ་འགྲོས་དངོས་དང་ཉམས་སྣང་དང་། །
རྨི་ལམ་བཅས་དང་བརྡ་དང་མཚན་མ་བཅས། །
གཏེར་ཁ་འདོན་པའི་བསྐུལ་མ་གང་ཡང་བྱས། །
སྨིན་གླིང་གཏེར་ཆེན་གང་དེས་བརྟག་པ་སོགས། །
ཚད་ཐུབ་བློ་ལ་ངེས་པ་རྙེད་པའི་རྗེས། །
ཨོ་དཀར་གནམ་སྐས་བྲག་ལ་ཟླ་གསུམ་མཚམས། །
བཞུགས་རྗེས་གུར་དྲག་སྒྲུབ་ཐབས་བཅས་པ་དྲངས། །
འདི་དག་ལོ་རྒྱུས་ཆོས་འབྱུང་རྣམ་ཐར་ལས། །
གནས་འདིའི་ལོ་རྒྱུས་ཆུ་ཐིགས་ཙམ་ཞིག་དྲངས། །
དེ་མིན་གྲུབ་པའི་རྣལ་འབྱོར་ཆེན་པོ་ཚོས། །
ཞབས་ཀྱིས་བཅགས་ཚུལ་རེ་རེའང་བརྗོད་ནུས་མིན། །
147



ཚོར་བའི་ཟིན་ཐོ།-
གནས་དེར་བཞུགས་པའི་རྣལ་འབྱོར་ཕོ་མོ་ལ། །
གནས་བདག་མཁའ་འགྲོས་སྐམ་པོའི་བྲག་ངོས་ལས། །
བརྒྱད་ལྡན་བདུད་རྩིའི་ཆུ་རྒྱུན་ཕབ་གྱུར་ནས། །
བསྟན་ལ་བཀུར་བསྟི་ཞུ་བའི་བསམ་པ་བསྟན། །
དེ་རུ་ངེད་ཅག་ཆོས་གྲོགས་ཐམས་ཅད་ཀྱིས། །
དཀར་གཙང་ཁ་བཏགས་ཞིམ་པའི་ཟས་ཕུད་བཤམས། །
དཔལ་ལྡན་བླ་མའི་སྐུ་ཚེ་བརྟན་པ་སོགས། །
ལེགས་ཚོགས་སྒོ་བརྒྱ་འབྱེད་པའི་ཞལ་འདོན་བཏོན། །
སླར་ཡང་བྲག་རིའི་ངོས་ཀྱི་སྒྲུབ་ཕུག་ལ། །
མཇལ་ཕྱིར་གཡང་གཟར་བྲག་ངོས་ལ་འཛེགས་ཚེ། །
བྲག་ལམ་ཕྲ་བས་མགོ་ཡུར་ཁྲ་འཁྱིལ་འཁྱིལ། །
གཡང་གཟར་མཐོ་བས་རྟིང་པ་ཚ་ཤུར་ཤུར། །
གཟར་བའི་བྲག་ངོས་རང་བྱུང་བྲག་ཕུག་འགྲམ། །
བཀོད་ལེགས་རྩིག་པའི་ཉེན་སྐྱོར་མི་ཚད་ཙམ། །
གཡངས་ལ་ལྕམ་ཤིང་བཞི་ལྔའི་དཔྱངས་ཟམ་ཐོག །
རྡོ་གཡམ་བཀབ་པའི་ཟམ་པ་གཤིན་རྗེའི་འཕྲང་། །
གཡམ་ལེབ་ངོས་སུ་དམིགས་བརྩེ་མ་བརྐོས་ཤིང་། །
དུམ་བུ་གཅིག་པའི་ཐོད་པར་ཇ་ཕུད་བཀང་། །
འདི་ནི་འཇམ་མགོན་བླ་མ་ཙོང་ཁ་པས། །
བདེ་མཆོག་མཚམས་ལ་བཞུགས་པའི་སྒྲུབ་ཕུག་ཉིད། །
148



ཏེ ་ཁ— ————་ཟིན་བྲིས་དད་པའི་ས་བོན།
ཐང་དཀར་རྒོད་པོའི་གཤོག་རྩལ་མི་གཡར་ན། །
རྐང་གཉིས་མི་ཡིས་བགྲོད་དཀའི་བྲག་ཕུག་འགྲམ། །
བཀོད་ལེགས་རྩིག་པའི་ལང་ཚོ་ངོམས་པ་དག །
ལྷ་ཀླུ་རྫུ་འཕྲུལ་ཅན་ཚོས་བསྐྲུན་པར་དོགས། །
དབྱར་ཁ་བསིལ་ལ་དགུན་ཁ་དྲོ་བ་དང་། །
ཟང་ཟིང་ཉེས་པའི་སྒོ་རྣམས་ཁེགས་པ་དང་། །
ལེགས་ཚོགས་ཡོན་ཏན་གོང་དུ་འཕེལ་བ་སོགས། །
དབེན་གནས་རང་བྱུང་ཕུག་པའི་ཁྱད་ཆོས་རྫོགས། །
བཅུ་ཕྲག་ལྷག་གི་ཕུག་པ་མ་ལུས་པར། །
མཇལ་ཚེ་རྒྱལ་བ་གོང་མའི་རྣམ་ཐར་ལ། །
མ་བཅོས་སེམས་ཀྱི་དད་པའི་མེ་ཏོག་དག །
བཞད་བཞིན་རྣམ་ཐར་འཛིན་པའི་སྨོན་ལམ་བཏབ། །
དབེན་གནས་གཡས་གཡོན་གཉིས་སུ་མཆོད་རྟེན་ཤུལ། །
དེ་བཞིན་ཆོས་ཁྲི་ཆོས་རའི་རྗེས་ཤུལ་སོགས། །
ཆུ་བུར་མིག་ལ་གསལ་བར་སྣང་ན་ཡང་། །
འགྲེལ་བཤད་མེད་པས་ལྐུགས་པས་ལྷ་མཐོང་བཞིན། །
གནས་བཟང་མཇལ་བས་རེ་བའི་བློ་ཁ་ཁེངས། །
གནས་བཤད་མ་ཤེས་ཡིད་ཕམ་ཅུང་བྱུང་ཀྱང༌། །
གནས་བཟང་འདི་འདྲར་སླེབས་པ་བསོད་ནམས་སུ། །
གནས་ཆེར་ཤེས་ནས་སྨོན་ལམ་ཡིད་ནས་བཏབ།།
༢༠༡༥ ༥: ༢༦ཉིན།
1 19



- དྲན་སེམས་རི་རྩེའི་དར་ལྕོག།
ཨ་མ་ལགས། ཁྱེད་རང་སྐུ་ལས་ཁག་སོང་།
བརྩེ་བའི་ནུ་ཞོ་མངར་མོས་བསྐྱངས། །
བྱམས་པའི་སྤྱན་གྱིས་རྟག་ཏུ་གཟིགས། །
སྙན་པའི་ངག་གིས་བསླབ་བྱ་ཅན། །
དྲིན་ཆེན་ཨ་མ་མི་དྲན་སུ། །
དཀའ་བའི་རི་བོ་ཕྲག་ཏུ་བླངས། །
ངལ་བའི་མཚོ་མོ་པང་ལ་བསུས། །
སྡུག་བསྔལ་མེ་ལྕེར་འཛེམ་མེད་མཆོངས། །
ཡོད་ཚད་གཅེས་ཕྲུག་དོན་དུ་ལགས། །
གང་གིས་སྐྲ་ཡི་ཉག་མ་རེར། །
བུ་ལ་བཅངས་པའི་བརྩེ་བ་རེ། །
གང་གི་བཞིན་རས་ངོས་དེ་རུ། །
ངལ་བས་མནར་བའི་གཉེར་རིས་རེ། །
རྒས་པའི་སྐུ་གཟུགས་མཇལ་ཐེངས་རེར། །
བཟོད་པར་དཀའ་བའི་སྡུག་བསྔལ་རེ། །
དཀར་པོའི་དབུ་སྐྲ་མཇལ་ཐེངས་རེར། །
ཕངས་པའི་ཚོར་བ་སྐྱུར་མོ་ཞིག །
15:3



ཚོར་བའི་ཟིན་ཐོ།
ག རོ
བྱམས་བརྩེས་ཕྱུག་ལ་ཤེས་རབ་ལྡན། །
མིག་རྒྱངས་རིང་ལ་ཆོག་ཤེས་ཅན། །
མཇལ་ཚེ་དགའ་བའི་མཆོག་སྟེར་བའི། །
ཨ་མ་ཁྱེད་ལ་ཀུན་གྱིས་སྨོན། །
བརྩེ་ལྡན་ཨ་མའི་དྲིན་དེ་དག །
དྲིན་དུ་ཤེས་ནས་གང་གི་གསུང་། །
ཚུལ་བཞིན་ལེགས་པར་བསྒྲུབ་པ་ཡིས། །
མ་ཡུམ་མཉེས་པའི་རྒྱུ་རུ་ཤོག །
སྐུ་ཚེ་རྡོ་རྗེའི་བྲག་རི་ལ། །
མཛད་འཕྲིན་ལྷ་བྱ་རང་འཁོར་ཅིང་། །
བརྩེ་བ་མ་ཕམ་གཡུ་མཚོ་ལ། ། །
འཁོར་བའི་བུ་ཕྲུག་ལྷག་ཏུ་མང་། །
ཨ་མའི་དུས་ཆེན་ཤར་དུས་སུ། །
ཨ་མ་དྲན་པའི་ངུ་ངག་གིས། །
ཨ་མ་ཞེས་ནི་འབོད་དང་ལྷན། །
ཨ་མ་དེ་མུར་མཇལ་ན་བསམ། །
༢༠༡༣:༥:༡༢ཉིན།
154



-དྲན་སེམས་རི་རྩེའི་དར་ལྕོག།
ཨ་མའི་དྲིན་གཟོ།
སྒྲིབ་གཉིས་ལིང་ཏོག་མ་ལུས་བསལ་གྱུར་ནས། །
མཁྱེན་དང་བརྩེ་བའི་སྤྱན་དཀྱུས་ཡངས་པ་དེས། །
མ་ཡིས་དྲིན་ལན་ཆོས་ཀྱིས་གསབ་ཕྱིར་དུ། །
ཁམས་དང་མོས་པར་འཚམས་པའི་ཆོས་ཆར་ཕབ། །
གང་ཉིད་ལྷ་ནས་རིན་ཆེན་ཐེམ་སྐས་བརྒྱུད། །
མི་ཡུལ་བབས་པའི་རྫུ་འཕྲུལ་དེ་མཚར་མོད། །
ས་གསུམ་འགྲོ་བའི་མགོན་དང་སྐྱབས་གྱུར་ཀྱང་། །
མ་ཡི་དྲིན་ལན་གསབ་པ་དེ་བས་མཚར། །
འདི་ནི་ཐུབ་པ་མཆོག་གིས་རྣམ་ཐར་ཏེ། །
རྗེས་འཇུག་འདུལ་བྱའི་ཉམས་ལེན་ལོས་ཀྱང་ཡིན། །
དེ་ཕྱིར་བཀའ་དྲིན་ཅན་གྱི་ཡུམ་ཆེན་ཚོར། །
སྲི་ཞུ་བཀུར་བསྟིས་མཆོད་དང་བུ་ཕྲུག་ཚོ། །
བརྩེ་བ་སྙིང་རྗེ་ཟེར་བའི་སྐད་པོ་ཆེ། །
ཐོག་མར་མ་ཡི་སྟེང་ནས་སྦྱོང་དགོས་པ། །
བཀའ་བསྟན་དགོངས་འགྲེལ་ཀུན་ལས་བསྟན་གྱུར་ན། །
གཞུང་དོན་ལག་ཏུ་ལོངས་དང་གཅེས་ཕྲུག་ཚོ། །
155



ཚོར་བའི་ཟིན་ཐོ།-
ཡུམ་ཆེན་དྲིན་ལན་གསབ་པའི་དུས་ཆེན་ལ། །
ཡུམ་ཆེན་ཨ་མའི་བཀའ་དྲིན་གསོལ་བའི་ཆེད། །
ཡུམ་དང་མཚུངས་པའི་སྟོན་པའི་མཛད་པ་བལྟར། །
ཡུམ་ཆེན་བཀའ་དྲིན་ཆོས་ཀྱིས་གསབ་པར་ཤོག །
ལྷ་བབས་དུས་ཆེན་ཉིན།
156



———————ཟིན་བྲིས་དད་པའི་ས་བོན།
ཨ་མའི་བྱམས་བརྩེ།
བརྩེ་བ་ཟབ་མོ་རྡོ་ལ་བརྐོས་པས་དཀའ་བའི་ཆར་རླུང་ཀུན་ལས་རྒྱལ། །
དུང་བ་ཟབ་མོ་མཚོ་ལ་བསྟིམ་པས་བར་ཆད་ཐན་པས་ག་ལ་འཇིག ། །
བྱམས་པའི་དྲོད་ཀྱི་བདེ་བ་སྟེར་མཛད་ཨ་མ་ཞེས་བྱའི་དྲིན་ཆེན་དེ། །
སྙིང་རྗེས་གཏམས་པའི་སྟོན་པ་གང་དེས་ཆེད་དུ་འགྲོ་ལ་སྤྲུལ་པ་འདྲ། །
མ་དག་འཁོར་བའི་སྡུག་བསྔལ་དུ་མས་འགྲོ་བ་ཡོངས་སུ་གཅེས་པ་ན། །
ངལ་གསོའི་དབུགས་དབྱུང་བདེ་བའི་སྟེགས་བུ་གང་དེ་བྱམས་བརྩེའི་ཨ་མ་ཉིད། །
གང་གིས་བྱམས་དང་བརྩེ་བའི་དྲོད་ཀྱིས་བསྐྱངས་པའི་བུ་ཕྲུག་ཁྱུ་དང་ཁྱུས། །
མི་བཟོད་འཚེ་བའི་འཇིགས་པ་མེད་པར་ཞི་བདེའི་དཔལ་ལ་སྤྱོད་བཞིན་མཆིས། །
དཀའ་བའི་བྲག་ལ་ངལ་བས་འཛེགས་ནས་བུ་ཕྲུག་བདེ་བའི་ཐང་ལ་བསྐྱལ། །
སྡུག་བསྔལ་མེ་ལྕེར་འཛེམས་མེད་མཆོངས་ནས་བུ་ཕྲུག་འཇིཊ་པའི་གནས་ལས་སྐྱབས།།
བུ་ཕྲུག་ཆེད་དུ་ཡོད་ཚད་གཏོང་ཕོད་མ་ཡི་སྙིང་སྟོབས་རི་བོའི་དྲུང༌། །
རི་འཇོམས་ཞེས་བྱའི་བརྒྱ་བྱིན་རྡོ་རྗེ་རི་མོའི་ངང་ཚུལ་ཙམ་དུ་ཟད། །
སྐྱིད་པའི་དུས་ཀྱི་དགོད་སྒྲ་དང་ནི་སྐྱོ་བའི་དུས་ཀྱི་མིག་གི་ཆུ། །
གཞོན་ནུའི་དུས་ཀྱི་ལང་ཚོའི་མེ་ཏོག་རྒྱས་པའི་དུས་ཀྱི་གཏམ་གླེང་དང༌། །
གསོན་པའི་དུས་ཀྱི་བྱ་བ་ཡོད་ཚད་འཆི་ཁའི་ཚེ་ན་ཁ་ཆེམས་ཀུན། །
ཐམས་ཅད་བུ་ཕྲུག་ཆེད་དུ་གནང་མཁན་བྱམས་བརྩེའི་མ་ལས་གཞན་ན་གང་། །
157



ཚོར་བའི་ཟིན་ཐོ།-
ཁྱེད་ཉིད་མེད་པའི་ཕ་ཡུལ་དེ་ཡང་དྲོད་ཀྱིས་སྟོངས་པས་གྲང་ཤུར་ཤུར། །
ཁྱེད་ཉིད་མེད་པའི་ཁྱིམ་ཚང་དེ་ཡང་མགྲོན་པོ་མེད་པའི་མགྲོན་ཁང་བཞིན། །
ཁྱེད་ཉིད་མེད་པའི་དུས་ཀྱི་ལོ་ཟླ་འཁྱོལ་བར་དཀའ་བ་བསྐལ་པ་བཞིན། །
ཁྱེད་ཉིད་ཁོ་བོའི་མི་ཚེའི་ཁྲོད་ཀྱི་ཡོད་ཚད་ནང་གི་ཡོད་ཚད་ཉིད། །
༢༠༡༣༢.༡༤ཉིན། །
158



—————————— དྲན་སེམས་རི་རྩེའི་དར་ལྕོག།
-དྲན་སེམས་རི་རྩེའི་དར་ལྕོག།
དྲིན་ཆེན་ཨ་མའི་དུས་ཆེན་བསུ།
བྱམས་པའི་འཛུམ་ཞལ་འོད་དཀར་ཀུན་ལ་སྦྱིན། །
བརྩེ་བའི་གསུང་ནི་ཚངས་པའི་དབྱངས་ལས་ལྷག །
ལྷག་པའི་ཐུགས་ནི་ཤེས་རབ་སྙིང་རྗེས་ཕྱུག །
བཀའ་དྲིན་འཁོར་མེད་ཨ་མ་ཅིས་ཀྱང་དྲན། །
ཨ་མའི་བསླབ་བྱ་ལེགས་བཤད་ཀུན་ལས་ལྷག །
ཨ་མའི་དུང་བ་ལྷད་མེད་རིན་ཆེན་དབྱིག །
ཨ་མའི་བརྩེ་བ་ཡིད་བཞིན་ནོར་དང་མཚུངས། །
ཨ་མའི་བཀའ་དྲིན་མ་ཤེས་ཁྱི་ལས་ལོད། །
མི་གཟུགས་མི་ཡི་གྲལ་ལ་ཚུད་བསམ་ན། །
མི་མཆོག་ཨ་མའི་བསླབ་བྱ་དང་དུ་ལོངས། །
མི་བུ་དྲག་ཞན་སུ་དང་འགྲོགས་ན་ཡང་། །
མི་ནོར་ལམ་བུ་བསྟན་པའི་གདམས་ངག་ཡིན། །
དྲིན་ལན་ཡིད་ལ་མ་བརྗེད་རྩ་བ་བརྟན། །
དྲིན་བྱས་དྲིན་དུ་ཤེས་པའི་ལོ་འདབ་རྒྱས། །
དྲིན་བཟོ་བཀུར་བསྟིའི་མེ་ཏོག་རྣམ་པར་བཀྲ། ། །
དྲིན་ཆེན་མ་ཡུམ་དགྱེས་པའི་ལག་རྟགས་ཡིན། །
༢༠༡༤༥:༡༡ཉིན།
15G



ཚོར་བའི་ཟིན་ཐོ།-
-
-
དྲན།
སྔོ་ལྗང་ལོ་འདབ་རྒྱས་ཀྱང༌། །
འཛུམ་པའི་མེ་ཏོག་མ་མཇལ། །
ཐག་རིང་རྒྱང་གི་ཡུམ་ཆེན། །
དྲན་པ་སྙིང་ན་ལྕི་བ། ། །
དྭངས་པའི་མཚོ་ལ་འཁོར་བའི། །
ཆུ་བྱ་དཀར་མོ་བཞིན་དུ། །
བརྩེ་བའི་ཡུམ་ཆེན་དྲུང་དུ། །
འཕུར་རྒྱུ་བྱུང་ན་ཅི་དྲག །
ཀུན་གསལ་མཁའ་ལམ་མཛེས་པའི། །
དྲོ་འཇམ་ཉི་འོད་བཞིན་དུ། །
ཁྱེད་ཀྱི་བྱམས་བརྩེའི་འོད་ཀྱིས། །
ཡ་ཆུང་སེམས་པ་དྲོད་སོང་། །
མི་བརྟན་དཔྱིད་ཀའི་གནམ་དང༌།
མཚུངས་པ་འཁོར་བའི་གནས་ལུགས། །
སྤང་བླང་ཇི་བཞིན་གདམས་པ། །
རིན་ཆེན་གསེར་གྱིས་མི་དོ། །
160



- དྲན་སེམས་རི་རྩེའི་དར་ལྕོག།
དགྲ་གཉེན་བར་མའི་དབུས་སུ། །
འགྲོགས་ལུགས་སྡོད་ཚུལ་སྟོན་པའི། །
བརྩེ་བའི་བསླབ་བྱ་ཚིག་གསུམ། །
སྙིང་གི་ངོས་ལ་བརྐོས་ཡོད། །
རྒྱ་ལྕང་སྡོང་རྒན་རྩེ་ཡི། །
དེ་ཕོ་ཚ་ལུ་དཀར་པོ། །
ཡུམ་ཆེན་དྲན་པའི་ཚིག་འབྲུ། །
སྙན་པའི་དབྱངས་སུ་གྱེར་དང་།
༢༠༡༤༥:༡ཉིན།
161



ཚོར་བའི་ཟིན་ཐོ།
དྲན་མགུར།
ཕྱིའི་རི་རྩེར་ཁ་བ་བུ་ཡུག་འཚུབ། །
ནང་ཁང་པར་གྲང་བའི་རེག་བྱ་ལྡང་། །
བསྡད་མི་ཆགས་སྒེའུ་ཁུང་ཕྱི་རོལ་ནས། །
ཕྱིའི་ལམ་ཆུང་སྐྱ་མོ་མིག་ལ་མངོན། །
ལམ་སྐྱ་མོ་ཐག་རིང་ཕྱོགས་སུ་ཟུག །
ཡིད་གཏད་སའི་མ་ཡུམ་ལམ་སྣེར་ལུས། །
དྲིན་མ་ཡི་བཀའ་དྲིན་བསམས་ཙ་ན། །
སྙིང་རུས་པའི་གཏིང་ནས་ཙག་ཤད་རྒྱུག །
ས་མི་ཡུལ་ཇི་ཙམ་སྐྱིད་ན་ཡང་། །
གྲོགས་མང་པོས་མཐའ་ནས་བསྐོར་ན་ཡང་། །
ཟས་རོ་མཆོག་བརྒྱ་ལྡན་བཤམས་ན་ཡང་། །
སེམས་སྐྱ་མོའི་གཏད་ས་མ་ལས་མེད། །
ལམ་སྐྱ་མོ་བྱི་བའི་མགུལ་ལས་ཕྲ། །
གཡང་གཟར་མོ་མིད་པའི་འཕྲང་དང་མཚུངས། །
འགག་དོག་པོ་རྒྱ་ཁབ་མིག་དང་འདྲ། །
མདུན་ལ་ཀླུང་ཆུ་བོའི་འགོག་རྐྱེན་མང་། །
162



- དྲན་སེམས་རི་རྩེའི་དར་ལྕོག།
དཀའ་རི་བོ་ལྟ་བུས་མནན་ན་ཡང་། །
སྡུག་མཚོ་ཆེན་ལྟ་བུས་བསུས་ན་ཡང་། །
མ་དྲིན་ཅན་ཞལ་མཇལ་བྱུང་ཙ་ན། །
སྲོག་ལན་དགུ་ཆད་ཀྱང་འགྱོད་པ་ཅི། །
རྟ་མདོ་ཆེན་གངས་རིའི་དུམ་བུ་བཞིན། །
མགྱོགས་བང་རྩལ་མཁའ་ཡི་རྒོད་པོ་འདྲ། །
རྒོད་འདྲ་བའི་ནམ་འཕང་མ་ཆོད་རུང་། །
ལམ་སྐྱ་མོ་གྲུ་གུ་བསྒྲིལ་བསྒྲིལ་རེད། །
སེམས་དཀར་པོའི་ཁ་དོག་འཛིན་པའི་རྟར། །
ལམ་མ་ནོར་གསེར་གྱི་སྲབ་མདའ་སྤྲས། །
སྐྱིད་མ་ལུག་བརྩོན་གྲུས་ལྕག་གིས་བསྐུལ། །
འགྲོས་གོམ་པས་ས་མཐའ་ཅི་ཆོད་རེད། །
༢༠༡༤-༡༠-༢༠དགོང་མོར། །
163



འཚོ་བའི་དབུས་ཀྱི་རླབས་རི།
ཚེ་སྔོན་ལས་ཀྱིས་འཕངས་པའི་འཁོར་བའི་མཚོར། །
དགའ་སྐྱོའི་རྣམ་པར་རྟོག་པའི་རླབས་རིས་རེ། །
མ་བཅོས་སེམས་ཀྱི་དབུས་ནས་འཕྱུར་བ་འདི། །
མི་ཚེའི་བགྲོད་ལམ་རིང་མོའི་ཟིན་ཐོ་ཡིན། །



- འཚོ་བའི་དབུས་ཀྱི་རླབས་རིས།
ཕ་ཁྱིམ་སྨུག་པོ་སྦྲ་ནག
གཡག་རོག་ཞོལ་པོའི་རྩིད་པ་ལས་གྲུབ་ཅིང་། །
དབྱར་གྱི་ཆར་དང་དགུན་གྱི་གྲང་བ་སོགས། །
མི་མཐུན་ཀུན་ལས་སྐྱོབ་པའི་ཕ་མེས་ཀྱི། །
སྦྲ་ནག་གྲུ་བཞི་དབྱར་བསིལ་དགུན་དྲོ་ལགས། །
ཕོ་སྦྲ་དགུང་ཁེབས་ཅན་གྱིས་སྟེང་ནས་བཀབ། །
མོ་སྦྲ་སྒོ་བཀག་ཅན་གྱིས་མདུན་ནས་བསྐོར། །
ཆོན་ཐག་དཀར་ནག་འདྲེས་མ་རྒྱང་ལ་འཐེན། །
འདབས་ཕུར་ས་ནག་སྙིང་གི་དཀྱིལ་ལ་བཏབ། །
ཀ་ར་སྲོག་ཤིང་བཞིན་དུ་ནང་ལ་བརྟན། །
སྦུག་ལ་རྟེན་གསུམ་མཚར་ལ་གཟི་བྱིན་འཕྲོ། །
སྟེང་དུ་རླུང་རྟའི་དར་མདུང་རླུང་གིས་གཡོ། །
མེས་པོའི་ཕ་ཁྱིམ་ཅི་འདྲའི་དྲོ་ཞིང་སྐྱིད། །
ཚང་ཚིང་གཡུ་ལོ་འཁྲིགས་པའི་སྤང་ལྗོངས་སྟེང་། །
ཕ་མེས་སྦྲ་ནག་གླིང་བཞིའི་མཐའ་འཁོར་དུ། །
ཟིལ་ཆུང་འབྲི་མོ་ངུར་སྒྲ་ལྷང་སེ་ལྷང་། ། །
བེའུ་ཆུང་དགའ་བའི་མཆོངས་ལྡིང་གར་ལ་རྩེན། །
167



ཚོར་བའི་ཟིན་ཐོ།-
གཡང་དཀར་ཚེར་མོའི་འབའ་སྒྲ་སྙན་ལ་འཇེབས།།
འདོ་བ་ཅང་ཤེས་བང་རྩལ་རྐྱང་ལ་འགྲན། །
དཀར་ཆུ་འོ་ཞོ་དབྱར་གྱི་ཆུ་བོ་བཞིན། ། །
ཁོར་ཡུག་ཉམས་མེད་རང་བྱུང་བཀོད་པས་མཛེས།།
རང་གཞན་ཀུན་གྱིས་བསྟོད་སྨད་ཇི་ལྟར་ནའང་། །
སྦྲ་ནག་གྲུ་བཞི་མ་བརྗེད་ཨོ་ལོ་ཚོ། ། །
ཨ་ཕའི་ཁ་ཕོར་བཙོག་པར་ལྟ་བའི་མིར། ། །
མཇུག་མ་མེད་པའི་ཁྱི་ལས་དཔེ་གཞན་མེད། །
(གྲོགས་པོ་ཞིག་གི་རེ་འདོད་དང་གྲོགས་པོ་ཞིག་གི་སྐད་འཕྲིན་མིང་གི་འགྲེལ་བཤད་
དུ་༢༠༡༣.༦༦ཉིན།)
168



- འཚོ་བའི་དབུས་ཀྱི་རླབས་རིས།
ཀ་ཕྲེང་ཡིད་ཀྱི་མཆོད་ཕྲེང་།
ཀ་ལི་ཨ་ལིའི་ཡིག་གཟུགས་འབྲི་ཤེས་ཀྱང་། །
ཁ་བའི་རིག་གཞུང་ཕྱི་མོ་བརྡ་སྤྲོད་གཞུང༌། །
ག་ཡིན་མ་ཤེས་ངའོ་ཞེས་རློམས་ཀྱང་། །
ང་རྒྱལ་གོང་བུར་ཡོན་ཏན་མི་ཆགས་དཔེ། །
ཅ་སྡེ་ལ་སོགས་སྡེ་པ་ཕྱེད་དང་བརྒྱད། །
ཆ་ཤས་ཕོ་མོ་མ་ནིང་ཕྱེ་ཚུལ་དང་། །
ཇ་སོགས་རྐྱང་པ་ཉི་ཤུ་མ་རྟོགས་ན། །
ཉ་གཤོག་ཆེ་ཡང་ནམ་འཕང་མི་གཅོད་དཔེ། །
ཏ་ཐ་ག་ཏའི་མདོ་རྒྱུད་དོན་རྟོགས་པར། །
ཐ་དད་དུས་གསུམ་རྣམ་གཞག་ཤེས་དགོས་ཀྱི། །
ད་ཀོ་དེ་དག་མི་ཤེས་མཁས་རློམ་དག ། །
ན་ལོན་མིག་གིས་རྒྱང་མིག་མི་ཆོད་དཔེ། །
པ་སྡེར་སྔོན་འཇུག་བ་ཡིག་མི་འཇུག་ལ། །
ཕ་ཡིག་བདག་སྒྲར་བཞེད་པའི་ལུགས་དེ་དང༌། །
བ་ཡིག་གཉིས་ལྡན་དུས་གསུམ་འཇུག་ཚུལ་སོགས། །
མ་རྟོགས་ནོར་བུའི་ནོར་ཉམས་མི་ཆོད་དཔེ། །
169



ཚོར་བའི་ཟིན་ཐོ།
ཙ་སྡེ་ཡན་ཆད་ཡི་གེ་དང་པོ་ཕོ། །
ཚ་སོགས་ཡི་གེ་གཉིས་པ་མ་ནིང་དང་། །
ཛ་སོགས་གསུམ་པ་མན་ཆད་སྤྱིར་ན་མོ། །
ཝ་ལེར་ཞིབ་མོས་མ་སྦྱངས་ཀླད་མེད་དཔེ། །
ཞ་ཡིག་ཞ་མོ་གྱོན་རྒྱུར་མི་དགའ་ཞིང་ །
ཟ་ཡིག་ལ་ཡི་ལྷམ་ལ་ཤིན་ཏུ་མོས། །
འ་ཅི་ཀ་མད་སུམ་ཅུའི་འཇུག་ཚུལ་དག །
ཡ་མཚན་སྐྱེ་བོར་མཚུངས་པས་མཚར་བའི་དཔེ། །
ར་ནི་འདོགས་བརྩེགས་གཉིས་ཀར་མཁོ་ཆེ་སྟབས། །
ལ་ཡང་ངོ་མ་ལྕོགས་ལ་གཉིས་ཀས་འཁྲིད། །
ཤ་ཡིག་སྡུག་ཐང་བཅད་ནས་གཉིས་ཀས་བོར། །
ས་ཡིག་མ་བཟོད་མགོ་ཅན་གྲལ་དུ་འཚངས། །
ཧ་ལས་ཐོན་མིའི་ཐུགས་མཚོ་ལས་འཁྲུངས་པའི། །
ཨ་ལིའི་ཀ་ལིའི་རིག་གཞུང་འདི་དག་གི། །
ཨ་ཧོ་ཆ་ཤས་ཤེས་ཀྱང་ཁ་སེམས་གཉིས། །
ཧ་ཅང་མཚུངས་པས་ཀུན་གྱིས་སྦྱངས་པར་མཛོད། །
༢༠༡༣༥:༡༡ཉིན།
17()



- འཚོ་བའི་དབུས་ཀྱི་རླབས་རིས།
གྲྭ་རྐྱང་སྐྱིད་གླུ།
འཚོ་བའི་འགྲན་རྩོད་དོར་ནས་རི་སུལ་དུ། །
ཁུ་སིམ་དབེན་པ་བསྟེན་པའི་གྲྭ་རྐྱང་ཚོའི། །
ཡང་དག་ཡོན་ཏན་མདོ་ཙམ་བརྗོད་པ་ཡིས། །
གྲྭ་རྐྱང་སྐྱིད་གླུ་ཡི་གེའི་འགྲོས་སུ་སྤེལ། །
ཕ་མ་གཉིས་པ་དགེ་རྒན་གཙུག་ཏུ་བཀུར། །
ལུས་ཀྱི་ཕྱག་མཆོད་ངག་ནི་བཟླས་པར་བརྩོན། །
ལྷད་མེད་སེམས་པ་དག་པའི་ལམ་ལ་མོས། །
སྒོ་གསུམ་དགེ་ལ་གཞོལ་བའི་གྲྭ་རྐྱང་སྐྱིད། །
སུམ་རྟགས་དག་ཡིག་གཞུང་གི་ལྡེ་མིག་དང་། །
སྙན་ངག་མངོན་བརྗོད་ངག་གི་སྒོ་འབྱེད་བྱེད། །
ལོ་རྒྱུས་ཆོས་འབྱུང་མེས་པོའི་ཞབས་རྗེས་ལ། །
ངོམས་མེད་ཡང་ཡང་བལྟ་བའི་གྲྭ་རྐྱང་སྐྱིད། །
འདོན་དང་ཆོས་སྤྱོད་མ་ལུས་ངག་ལ་ཟིན། །
གདངས་འདུར་རྟ་དང་རང་སྐད་འགྲོས་ལ་སྦྱངས། །
ཕྱག་རྒྱ་དང་ནི་སིལ་སྙན་རོལ་མོའི་ཚོགས། །
མ་ལུས་ནང་བྱན་ཆུབ་པའི་གྲྭ་རྐྱང་སྐྱིད། །
171



ཚོར་བའི་ཟིན་ཐོ།-
འདུལ་བའི་བཅས་པ་མིག་བཞིན་རྒྱུན་དུ་བསྲུང་། །
མཛོད་དང་ཕར་ཕྱིན་གཞུང་དོན་མ་ལུས་སྦྱངས། །
དབུ་ཚད་སེང་གེ་འཇིང་བསྣོལ་རིགས་པ་ཡིས། །
ཉེས་པའི་ཝ་སྐྱེས་མཐར་བསྐྲད་གྲྭ་རྐྱང་སྐྱིད། །
རྣམ་དག་དབང་བཞིས་རང་རྒྱུད་ལེགས་པར་སྨིན། །
ཐིག་དང་རྡུལ་ཚོན་དཀྱིལ་འཁོར་བྱ་བར་མཁས། །
ལས་རུང་བསྙེན་མཚམས་བཟླས་པ་མཐའ་རུ་ཕྱིན། །
བདེ་སྟོང་ཉམས་ལ་རོལ་བའི་གྲྭ་རྐྱང་སྐྱིད། །
འཆད་རྩོད་རྩོམ་པས་ལུང་གི་བསྟན་པ་བསྐྱངས། །
བསླབ་གསུམ་ཉམས་ལེན་རྟོགས་པའི་བསྟན་པ་འཛིན། །
ཕ་གཅིག་བླ་མའི་ཞབས་རྗེས་ཟིན་པ་ཡི། །
ཡོན་ཏན་ཚོགས་ཀྱིས་མི་དམན་གྲྭ་རྐྱང་སྐྱིད། །
ཚེ་ལ་ངེས་མེད་འཆི་བ་མི་རྟག་བསྒོམ། །
ངང་རིང་བློ་ཡིས་ཡུལ་གྱི་གནས་ལུགས་བཙལ། །
བསག་བསྲུང་ནོར་མེད་བྱ་བྲལ་སྤྱོད་པ་སྐྱོང་། །
སྔོན་བྱོན་སྐྱེས་བུས་བསྔགས་པའི་གྲྭ་རྐྱང་སྐྱིད། །
འགའ་རེ་འདུས་སྡེའི་བྱ་བའི་ལས་སྣེ་མོའི། །
ཞབས་འབྲིང་ལས་ལ་འབད་པ་ལྷུར་བླངས་ཏེ། །
རྩེ་གཅིག་འབད་པས་ཚོགས་པ་དགྱེས་པ་ཡི། །
དད་པ་དམ་ཚིག་གཙང་བའི་གྲྭ་རྐྱང་སྐྱིད། །
172



- འཚོ་བའི་དབུས་ཀྱི་རླབས་རིས།
སྔོན་འགྲོའི་བསག་སྦྱང་མ་ལུས་ཚུལ་བཞིན་བསྒྲུབས། །
བློ་སྦྱོང་བཤེས་སྤྲིང་སྤྱོད་འཇུག་གདམས་པའི་གནད། །
བཤེས་གཉེན་དམ་པའི་གདམས་པ་ཇི་བཞིན་དུ། །
དབེན་པར་རྒྱུད་ལ་སྦྱར་བའི་གྲྭ་རྐྱང་སྐྱིད།།
འགའ་རེས་ལྷ་དང་མཉམ་ཞེས་བསྟོད་ཀྱང་ཆོག །
ལ་ལས་སྤྲང་པོ་འདྲ་ཞེས་སྨད་ཀྱང་རུང༌། །
རང་གིས་ལམ་བུར་ངོ་གནོངས་མི་དགོས་པའི། །
བརྩམ་པའི་བྱ་བར་བརྩོན་པའི་གྲྭ་རྐྱང་སྐྱིད། །
༢༠༡༥:༤་༣ཉིན།
17:3



ཚོར་བའི་ཟིན་ཐོ།
རི
་
རླངས་འཁོར་བབས་ཚུགས།
རེ་བའི་མིག་ཟུང་ནུབ་ཀྱི་ཕྱོགས་ལ་བལྟས། །
གྲང་བའི་རེག་བྱས་ལུས་ཀྱི་བ་སྤུ་ཟིང་། །
སྤྱི་སྤྱོད་རླངས་འཁོར་བ་རྒན་བཞིན་དུ་དལ། །
མི་ཚོགས་རྣམས་ནི་གྲོག་མའི་ཚང་སྒོ་བཞིན། །
རེ་བའི་སེམས་ཀྱིས་རླངས་འཁོར་སྒྲུག་སྒྲུག་མཐར། །
གཅིག་གཉིས་འབྱོར་ཀྱང་སྟོན་གྱི་བང་བ་བཞིན། །
ཚུགས་ལ་མ་བཀག་རྙི་ལས་ཤོར་བའི་བྱ། །
ཡིད་ཆད་སེམས་པས་རྗེས་ཀྱི་རླངས་འཁོར་སྒུག །
འཁྱག་ནས་ལུས་ལ་ན་ཚ་འདྲེན་པ་ལས། །
བརྡལ་གཏོང་འཁོར་ཆུང་ནང་དུ་འགྲོ་དགོས་བསམ། །
གཅིག་མིན་གཉིས་མིན་མང་དུ་བཀག་ན་ཡང༌། །
ས་ཐག་རིང་ཞེས་འགྲོ་མཁན་གཅིག་ཀྱང་མེད། །
ལྟོགས་པས་ཟས་དང་སྐོམ་པས་ཆུ་འདོད་བཞིན། །
དུས་ཚོད་གཅིག་ཙམ་སེམས་པ་མནན་གྱུར་ནས། །
སྤྱི་སྤྱོད་རླངས་འཁོར་ཇི་ཙམ་སྒུག་ན་ཡང༌། །
ག་དུས་སླེབས་མིན་ད་དུང་ཆ་མི་རྟོགས། ། ༢༠༡༣: ༥༦དགོང་དྲོར།
174



འཚོ་བའི་དབུས་ཀྱི་རླབས་རིས།
སྤོ་བོ་ནང་ནང་།
ཅི་ཡང་མེད་ཀྱང་རྐུ་བའི་བསམ་པ་མེད། །
ལྟོ་བ་རྒྱགས་ན་སོས་དལ་གུ་ཡངས་འདུག།
སོ་ཚིས་དོན་དུ་གཞན་ལ་འཚེ་དགོས་མེད། །
སྤྲང་པོར་གྲགས་ཀྱང་ཆོག་ཤེས་སེམས་པ་ཅན། །
ཕུ་ལ་འབྲོག་དང་མདའ་ལ་ཁང་ཞིང་མེད། །
འཆར་ཅན་ཟླ་ཕོགས་ལེན་པའི་ལྕགས་ཕོར་མེད། །
སྲི་ཞུ་ཅན་གྱི་བུ་ཕྲུག་ཆུང་མ་མེད། །
སྨྱོན་པ་ཁྱོད་ནི་བསོད་སྙོམས་ཟས་ཀྱིས་འཚོ། །
བསྟར་དུ་བསྒྲིགས་པའི་ཁང་བཟང་མང་མོད་ཀྱང་། །
སྨྱོན་པ་འཛུལ་སའི་ཁང་ཆུང་ཞིག་ཀྱང་མེད། །
འཁར་གདོང་བྲག་གི་བྱ་སྐྱིབས་འོག་དེ་རུ། །
ཕུག་རོན་ཇི་བཞིན་དབྱར་དགུན་མེད་པར་ཉལ། །
གཞན་མགོ་བསྐོར་བའི་བླ་རྫུན་གྲུབ་རྫུན་མིན། །
དབང་ཤེད་ཟ་སྒོ་ཅན་གྱི་དཔོན་ངན་མིན། །
ཤིག་གི་རྒྱུས་པ་འཐེན་པའི་ཕྱུག་པོ་མིན། །
གཅེར་བུར་གང་སར་རྒྱུ་བའི་སྨྱོན་པ་མིན། །
175



ཚོར་བའི་ཟིན་ཐོ།-
སྟོད་གོས་སེར་པོ་ལུས་ཀྱི་ལྤགས་པ་བཞིན། །
གུ་གུ་ཤ་ཡི་ཕོར་ཆེན་ཕྱག་མཚན་བཞིན། །
དུ་འཐེན་མཐོང་ཚེ་སྦྲང་བུ་འཁོར་བ་བཞིན། །
རྫོང་གི་གསེང་ལ་འཆར་ཅན་སྐོར་ཆགས་བཞིན། །
དཔྱིད་ཀྱི་དུས་སུ་རྨོ་འདེབས་ཟིན་ཀྱང་འདྲ། །
དབྱར་གྱི་མགོ་མར་དགུན་འབུ་བཀོག་ཀྱང་འདྲ། །
སྟོན་གྱི་དུས་སུ་སྟོན་ལས་ལངས་ཀྱང་འདྲ། །
དགུན་ཁ་བཞིན་དུ་སོས་དལ་ངང་དུ་སྡོད། །
ཁྱོད་རང་མཐོང་ཚེ་ཀུན་ལ་སྣང་མེད་ཀྱང༌། །
ཉིན་གཅིག་མ་མཐོང་ཀུན་གྱིས་གང་ཡིན་འདྲི། །
གཞན་དུ་གཤེགས་སམ་ཞེས་ནི་མ་ཎི་འདྲེན། ། །
ཁྱེད་རང་ཡུལ་དེའི་མཚོན་རྟགས་དངོས་དེ་འདྲ། །
ཁྱེད་ཀྱི་གཏམ་རྒྱུད་རྫོང་གྲོང་ཀུན་གྱིས་ཤོད། །
ཁྱེད་ཀྱི་གཟུགས་དབྱིབས་ཀུན་གྱི་མིག་ལ་ཆགས། །
ཁྱེད་ནི་ཆོག་ཤེས་ཅན་གྱི་སྤྲང་པོ་དང༌། །
ཁྱེད་ནི་ཡ་རབས་ཅན་གྱི་སྨྱོན་པ་ཡིན། །
༢༠༡༣:༥:༣ ཉིན། །
176



- འཚོ་བའི་དབུས་ཀྱི་རླབས་རིས།
གངས་ཅན་གྱི་སྐྱེས་མ།
གངས་དཀར་རི་བོའི་འདབས་སུ་ལྟེ་ཁྲག་འཐོར། །
གངས་ཆུ་དྭངས་མོས་ལུས་ཀྱི་ཟུངས་ཁྲག་བརྟས། །
གངས་ལྟར་དཀར་བའི་ལྷག་པའི་བསམ་པ་ཅན། །
གངས་ལྗོངས་མ་ཡུམ་ས་སྟེང་སྐྱེས་མའི་ཕུད། །
འཇམ་མཉེན་ལན་བུ་ལྷུག་མར་རྒྱབ་ཏུ་གཡུགས། །
ཁྲག་དམར་གདོང་ལ་བསྐུས་ནས་དགྲ་དང་འཐབ། །
མདའ་མདུང་དྲག་པོའི་མཚོན་ལ་མངའ་བརྙེས་པའི། །
དཔའ་མོ་བང་མདུང་ཅན་དེ་བརྗིད་ལ་རྔམས། །
པུར་རྒྱལ་བཙན་པོའི་ཆབ་འབངས་བདེ་བའི་ཆེད། །
མི་བསྲུན་ཞང་ཞུང་རྒྱལ་པོའི་ཡུལ་དུ་ཕྱིན། །
ཁྱད་འཕགས་བློ་ཡིས་གསང་འཕྲིན་མགུར་དུ་བླངས། །
སད་མ་ཀར་གྱི་རྣམ་དཔྱོད་འགྲན་ཟླ་བྲལ། །
ཕྱི་ནང་དགྲ་བོའི་གཡོ་ཇུས་མ་ལུས་པ། །
མཛངས་པའི་བློ་ཡིས་ཐལ་བར་བརླག་བྱས་ཏེ། །
ཞི་དྲག་གཉིས་ཀྱིསམརྒྱལ་འབངས་སྐྱོང་བ་མོ། །
འབྲོ་བཟའ་ཁྲི་མ་ལོད་དེ་རྒྱལ་མོའི་ཕུད། །
177



ཚོར་བའི་ཟིན་ཐོ།-
བླ་མ་ཨོ་རྒྱན་ཆེན་པོའི་བཀའ་དགོངས་བཞིན། །
གངས་དང་གཡའ་ཁྲོད་སོགས་སུ་དཀའ་སྤྱད་ཀྱིས། །
སྒྲུབ་པ་མཛད་ནས་ཉམས་རྟོགས་མཐའ་རུ་སོན། །
ཡེ་ཤེས་མཚོ་རྒྱལ་སྙིགས་དུས་འགྲོ་བའི་མགོན། །
མཛེས་སྡུག་ལང་ཚོའི་ཁོ་ལག་ཡོངས་རྒྱས་ཤིང་། །
མཛངས་པའི་བློ་ཡིས་ཐུགས་རྒྱུད་ལེགས་པར་གཏམས། །
གངས་ཅན་སྐྱེས་མའི་རླབས་ཆེན་བྱ་བ་དག །
སྲིད་འབྱོར་རིག་གསུམ་ཁྲོད་ན་ལྷམ་མེར་གསལ། །
མཛངས་མའི་ཡོན་ཏན་བརྒྱད་དང་ལྡན་པ་ཡི། །
ཁ་བ་གངས་རིའི་ཡུལ་གྱི་སྐྱེས་མའི་དྲིན། ། །
ཚོར་བའི་ཤེས་དམན་བདག་གི་ལག་སོར་ལས། །
ཐོན་པས་མ་ཡུམ་དྲིན་ལན་གསོས་པར་སྨོན། །
༢༠༡༣.༣.༨ཉིན།
178



འཚོ་བའི་དབུས་ཀྱི་རླབས་རིས།
དབྱར་གྱི་གླིང་ཁ་ཡིད་སེམས་གསོ་བའི་དཔྱིད།
བྱས་ནས་ཚར་རྒྱུ་མེད་པའི་ལས་ཀ་དང་། །
རྩོད་ནས་ཐག་གཅོད་མེད་པའི་དཀའ་བའི་གཞུང་། །
སྦྱངས་ནས་ཤེས་རྒྱུ་མེད་པའི་གློག་ཀླད་སོགས། །
རེ་ཞིག་དོར་ཏེ་གང་སྐྱིད་གནས་སུ་འགྲོ །
ཉང་ཆེན་ཏིང་འཛིན་བཟང་པོའི་བཀའ་འབངས་ལ། །
ཉང་བྲན་ཞེས་བྱའི་གཡང་ས་ཕྱུག་མོ་ཡི། །
ཆོས་ཀྱི་འབྱུང་གནས་དབྱིབས་ཅན་རི་བོའི་འདབས། །
ཕུ་ལ་འབྲོག་དང་མདའ་ལ་ཞིང་ཐང་རྒྱས། །
གནས་འདིར་བོད་རྒྱལ་སྲོང་བཙན་སྒམ་པོ་ཡི། །
ཕོ་བྲང་མ་རུ་རྩེ་ཡི་རྩིག་རྨང་བརྟན། །
མདའ་ལ་མི་དབང་སངས་རྒྱས་རྒྱ་མཚོ་ཡི། །
གྲོང་སྨད་གཞིས་ཀའི་རྗེས་ཤུལ་གསལ་ཞིང་དོད། །
ཕུ་ལ་འཇོག་པོ་རི་ཁྲོད་བྱིན་རླབས་ཆེ། །
གཡས་ལ་གར་དགོན་བསམ་གཏན་གླིང་གི་དགོན། །
ཉང་བྲན་ན་ཁ་ར་མ་རྩེ་ཡི་གྲོང་། །
སྦྱིན་བདག་ཆུ་འཁོར་ལ་སོགས་གནའ་ཤུལ་མང་། །
179



ཚོར་བའི་ཟིན་ཐོ།-
མཐོ་བོའི་རི་རྩེར་སྨུག་པའི་ལ་ཐོད་དཀྲིས། །
དམའ་བའི་གཤོང་དུ་གཡུ་ལོ་ཐགས་སུ་བཀྲ། །
ཞིང་ཐང་ཆེན་པོར་ལོ་ཡི་རྒྱ་མཚོ་གཡོ། །
དཀར་གཙང་འབབ་ཆུས་དགའ་བའི་གླུ་སྒྲ་ལེན། །
ཚང་ཚིང་ནགས་ཀྱི་ལོ་མའི་སྒྲོ་གུར་སྡུག །
བྱིའུ་ཆུང་ཅོ་ཀའི་དྲུག་འགྱུར་རྣ་བའི་དཔྱིད། །
མེ་ཏོག་སྣ་ཚོགས་མཚར་སྡུག་འགྲན་བཞིན་བཞད། །
སྤྲོ་བ་བསྲིང་བའི་ས་ཆ་འདི་ལས་ཅི། །
རྟགས་བརྒྱད་རི་མོས་མཚན་པའི་རས་གུར་ནི། །
དྭངས་གཙང་ཆུ་འགྲམ་མེ་ཏོག་བཞིན་དུ་བཀྲ། །
དགའ་བའི་དགོད་སྒྲ་སྐྱིད་པའི་གླུ་དབྱངས་ཀྱང་། །
ཕུ་ཆུ་གཙང་མའི་སྒྲ་ལ་འགྲོགས་ཏེ་གྲགས། །
ངོ་མཚར་གཏམ་དང་རོལ་རྩེད་འདྲ་མིན་གྱི། །
གླིང་གཏོང་ཉི་མ་སྐད་ཅིག་ཉིད་ལ་རྫོགས། ། །
སླར་ཡང་རང་གནས་ལོག་པའི་གྲབས་བྱས་ཚེ། །
དགུང་གི་ཉི་མ་འཚབ་ནས་སྔོན་ལ་ཕེབས། །
༢༠༡༣༧-༡༡.ཉིན། །
180



འཚོ་བའི་དབུས་ཀྱི་རླབས་རིས།
དམ་པ་དང་དམ་པའི་ལེགས་བཤད།
རང་གི་མིག་བྲུས་པའི་ཤ་འཁོན་ཏུ་གཞན་གྱི་མིག་ཀྱང་བྲུས་པར་གྱུར་ཚེ་འཛམ་
གླིང་ཡོངས་འདི་ལོང་བར་འགྱུར་ངེས།
—བདག་ཉིད་ཆེན་པོ་གན་དྷིས།
བདེ་བ་འདོད་ཅིང་སྡུག་བསྔལ་མི་འདོད་པ། །
སྐྱེ་འགྲོ་ཀུན་གྱི་གཤིས་སུ་གྲུབ་མོད་ཀྱང་། །
གཞན་བདེའི་ཕྱིར་དུ་རང་བདེ་དོར་བ་དེ། །
སྐྱེ་འགྲོ་ཀུན་གྱི་གཉེན་དང་མགོན་པོ་ཉིད། །
གནོད་ལན་གནོད་པས་འཇལ་བ་བླུན་པོའི་གཤིས། །
གནོད་ལན་ཕན་པས་འཇལ་བ་དམ་པའི་ལུགས། །
དེ་ཕྱིར་གནོད་པའི་ལན་ལ་ཕན་བཏགས་པའི། །
དམ་པའི་མཛད་པ་སྲིད་གསུམ་སྒྲོན་མེ་ཉིད། །
ཕལ་པའི་མི་ཡི་རང་གཤིས་བརྟན་དགོས་པའི། །
ཕལ་པའི་མི་ཡིས་སྙན་རྩོམ་མང་མཆིས་ཀྱང་། །
དམ་པའི་རྣམ་ཐར་རང་གིས་བསྐྱངས་ནུས་ཀྱང་། །
དམ་པའི་ལམ་ལ་མི་སློབ་ལྐུགས་པ་དངོས། །
181



ཚོར་བའི་ཟིན་ཐོ།-
ཞི་མཐུན་རང་གིས་ངོས་ནས་བསྒྲུབ་པ་དང་། །
འགལ་རྐྱེན་རང་གི་བློ་ཡིས་སེལ་བ་སོགས། །
གསེར་དང་མཚུངས་པའི་མཁས་པའི་ལེགས་བཤད་ལ། །
སློབ་དང་རང་ལ་ཕན་པའི་ནོར་མཆོག་ཉིད། །
༢༠༡༣.༨:༢༢ཉིན། །
182



- འཚོ་བའི་དབུས་ཀྱི་རླབས་རིས།
མཐུན་པ་འགྲོགས་ན་བདེ།
མི་མཐུན་གྱིས་ན་བདེ།
དོན་མེད་རྫུན་ཚིག་སྤྲིན་གྱིས་མ་བསྒྲིབ་ཅིང་། །
ཁ་ཁོག་མ་གསང་དྲང་པོའི་ཉི་འོད་ཅན། ། །
ལུས་བདེ་སེམས་སྐྱིད་ཁ་སེམས་མཐུན་པ་ཡི། །
མཐུན་པ་མཉམ་དུ་བསྡད་ན་བདེ་བ་ཉིད། །
བཅོས་མའི་ངོ་འཛུམ་གཡོ་སྒྱུའི་ཚིག་སྙན་པོས། །
གཞན་སེམས་འདྲིད་ཀྱང་རྫུན་ལ་ཕུགས་མེད་པས། །
དུང་སེམས་གས་ཁ་ཤོར་བའི་སྐྱེ་བོ་དང༌། །
མི་མཐུན་ཁག་ཁག་སོང་ན་བདེ་བ་ཉིད། །
ཡུལ་ཀླུང་རྒྱང་གིས་ཆོད་ན་ཨ་ཅང་སྟེ། ། །
ཚིག་གི་རྒྱབ་མདུན་གཉིས་ལ་ངོ་ལོག་པ། །
ཡིད་སེམས་མཐུན་པའི་གྲོགས་ལ་འཛིན་པ་ནི། །
འདྲེ་ངན་སྐྱབས་སུ་བསྟེན་པ་ཅིས་མི་འདྲ། །
18:3



ཚོར་བའི་ཟིན་ཐོ།-
དབུལ་ཕྱུག་འདྲ་མིན་ཤོར་ན་ཨ་ཅང་སྟེ། །
འཚོ་བ་འདྲ་མཉམ་ཡིན་ཡང་རྒྱབ་མདུན་ཅན། །
མདུན་ལ་ངོ་བསྟོད་རྒྱབ་ལ་ཚིག་ངན་ཅན། །
གཡོ་ཅན་ཝ་མོའི་སྤུན་ལ་ཡིད་ཐང་ཆད། །
མི་ཚེ་རིང་པོ་སྐྱིད་གསུམ་སྡུག་གསུམ་ལ། །
དབང་པོ་ལྔ་ལ་སྐྱོན་ཆག་མ་བྱུང་གོང༌། །
མི་ཐོས་དགུ་མཐོང་ལྟད་མོ་ཆེ་དྲག་པས། །
སྐྱོ་བའི་སེམས་པ་མགུར་གླུའི་མདངས་ལ་འཁྱུད། །
༢༠༡༣.༡༠.༢༡ཉིན།
184



— འཚོ་བའི་དབུས་ཀྱི་རླབས་རིས།
ཕངས་སེམས།
མཐོ་རིམ་དཔོན་ལ་སྦྲུལ་ལྟར་འཁྲིལ་བ་ཡི། །
གྲོགས་ངན་བྲལ་ཚེ་འགྱོད་པ་ཡེ་མེད་རུང༌། །
སྡུག་དུས་ལག་ཟུང་དྲོན་མོ་བསྐྱངས་པའི་གྲོགས། །
གཅིག་དང་བྲལ་ན་སེམས་པ་ཤིན་ཏུ་ཕངས། །
ཉམ་ཆུང་མི་ལ་ཁྱི་ངན་ལྟར་ཟུག་པའི། །
བླང་དོར་མིག་དང་བྲལ་བའི་གྲོགས་ངན་དང་། །
བྲལ་དུས་ཕངས་པའི་སྣང་བ་ཅང་མེད་ཀྱང༌། །
བློ་ལྡན་གྲོགས་པོ་བྲལ་ན་ཤིན་ཏུ་ཕངས། །
སྐྱིད་པའི་ཚེ་ན་སྦྲང་མ་ལྟར་འཁོར་ཅིང་། །
སྡུག་དུས་མཛེ་ངན་ཕོག་ལྟར་བསྐྱུར་བ་ཡི། །
གྲོགས་ངན་བྲལ་ཚེ་འགྱོད་པ་ཡེ་མེད་ཀྱང༌། །
གསེར་འདྲའི་གྲོགས་དང་བྲལ་ན་ཤིན་ཏུ་ཕངས། །
གཞན་སྐྱོན་ཁབ་ལྟར་བཙལ་ཞིང་རང་གི་སྐྱོན། །
གང་ཐུབ་སྦས་པ་དག་དང་བྲལ་ཀྱང་རུང༌། །
གྲོགས་པོའི་ཆེད་དུ་ཡོད་ཚད་གཏོང་ཕོད་པའི། །
སྙིང་སྟོབས་ཅན་གྱི་གྲོགས་དང་བྲལ་ན་ཕངས། །
185



ཚོར་བའི་ཟིན་ཐོ།-
རྒྱུ་དང་དབང་གིས་རང་གཤིས་འགྱུར་བ་ཡི། །
དཔྱིད་ཀྱི་གནམ་ངན་འདྲ་བའི་གྲོགས་ཀུན་དང༌། །
བྲལ་ཚེ་འགྱོད་པ་རྟ་རྔ་ཙམ་མེད་ཀྱང་། །
སེམས་མཐུན་གྲོགས་དང་བྲལ་ན་ཤིན་ཏུ་ཕངས། །
མདུན་ནས་བསྟོད་ཅིང་རྒྱབ་ནས་འཕྱ་བ་ཡི། །
གྲོགས་ངན་བྲལ་ཀྱང་འགྱོད་པ་ཡེ་མེད་དེ། །
དྭངས་གསལ་མེ་ལོང་ལྟ་བུར་ལེགས་ཉེས་ཀུན། །
སྟོན་པའི་གྲོགས་པོ་བྲལ་ན་ཤིན་ཏུ་ཕངས། །
ཡིད་བརྟན་མེད་པ་ལ་ཁའི་དར་ལྕེ་འདྲའི། །
གྲོགས་པོ་དག་དང་བྲལ་ན་མི་འགྱོད་དེ། །
རང་གཤིས་བརྟན་པ་རི་རྒྱལ་ལྷུན་པོ་འདྲའི། །
གྲོགས་པོ་དག་དང་བྲལ་ན་ཤིན་ཏུ་ཕངས། །
རྩོམ་གྱི་འགྲོས་ནི་གྲོགས་པོའི་རྩོམ་རྗེས་འབྲངས། །
དོན་གྱི་བརྗོད་བྱ་དངོས་ཡོད་འཚོ་བར་སྦྱར། །
འཆར་སྣང་སེམས་ཀྱི་རེ་དོགས་ཡོད་རྒུ་དག །
གཟིགས་མཁན་སྤྱན་སྔར་རྒྱ་ཁྲོམ་བཞིན་དུ་བཀྲམས། །
༢༠༡༣༩.༣༠ཉིན།
186



- འཚོ་བའི་དབུས་ཀྱི་རླབས་རིས།
ནང་ཆོས་ཀྱི་གཟི་འོད།
མ་རིག་ཕྱིན་ཅི་ལོག་གཉིས་ཤེས་རབ་བློས། །
བཅོམ་ནས་ཡོན་ཏན་བློ་གྲོས་རབ་རྒྱས་པ། །
རྣམ་འདྲེན་གང་གིས་རང་ཉིད་གཤེགས་པ་ལྟར། །
མ་ནོར་བསྟན་ཕྱིར་བསྟན་པའི་དབུ་འཕང་བརྙེས། །
རང་རྒྱུད་སེམས་ཀྱི་ཉོན་མོངས་མི་བཅོས་པར། །
ཕྱི་རོལ་ལུས་པོས་དཀའ་ཐུབ་ཅི་སྤྱད་ཀྱང༌། །
འཁོར་བའི་གནས་ལས་འདའ་བར་མི་ནུས་པར། །
གཟིགས་ནས་གང་གིས་ནང་པའི་ལུགས་བཟང་གཏོད། །
རྟག་པ་རང་བྱུང་དཀོན་མཆོག་མི་འདོད་ལ། །
ལས་འབྲས་སྐྱབས་སོགས་མེད་པར་མི་འདོད་ཅིང་། །
སྐྱོན་ཀུན་ཤེས་རབ་བློ་ཡིས་བཅོམ་གྱུར་ནས། །
ཡོན་ཏན་མཐར་ཐུག་བརྙེས་པའི་སྐྱབས་གནས་འདོད། །
ནང་པའི་གཞུང་ལ་མདོ་རྒྱུད་གཉིས་མཆིས་ཤིང་། །
མདོ་ལ་གཞུང་ཆེན་བཀའ་པོད་ལྔ་པོ་དང་། །
སྔགས་ལ་རྒྱུད་སྡེ་བཞི་སོགས་ཕྱེར་མོད་ཀྱང༌། །
བརྟག་ཅིང་དཔྱད་ན་ཚན་པ་གསུམ་དུ་བསྡུ། །
187



ཚོར་བའི་ཟིན་ཐོ།-
ཕྱི་ཡི་གཞལ་བྱའི་གནས་གསུམ་རྣམ་གཞག་དང༌། །
ནང་སེམས་དེ་དག་འཇལ་བའི་བློ་རིག་སོགས། །
རྟག་དངོས་གཉིས་སུ་དབྱེ་ནས་གཟུ་བོའི་བློས། །
བཀྲལ་བ་དེ་ནི་ནང་པའི་ཚན་རིག་ལགས། །
ཆོས་ཀུན་ལྟོས་གྲུབ་རྒྱུ་འབྲས་རྟེན་འབྱུང་དང་། །
འཁོར་བའི་འཇུག་ལྡོག་བདེན་བཞིའི་རིགས་ལམ་ནས། །
བསྟན་ཞིང་དཔྱད་གསུམ་རིགས་པས་སྐྱབས་གསུམ་སོགས། །
སྒྲུབ་པ་ནང་པའི་ལྟ་གྲུབ་རྨད་དུ་བྱུང་། །
སྡུག་བསྔལ་ཐམས་ཅད་རང་བདེ་འདོད་ལས་བྱུང་། །
བདེ་བ་ཐམས་ཅད་གཞན་བདེ་འདོད་ལས་ཏེ། །
དེ་ཕྱིར་བློ་སྦྱོང་ལམ་རིམ་འདུལ་གཞུང་བཞིན། །
རྒྱུད་ལ་སྦྱོར་བ་ནང་པའི་ཉམས་ལེན་ཡིན། ། །
ཞི་བ་གཏན་གྱི་བདེ་བ་བླ་མེད་སར། ། །
གཟུགས་དང་གཟུགས་མེད་སྲིད་གསུམ་འགྲོ་བ་ཀུན། །
མ་ལུས་འཁྲིད་བྱེད་ཐེག་པ་ཡིད་བཞིན་ནོར། །
གང་གིས་ཉམས་སུ་བླངས་ཀྱང་དངོས་གྲུབ་རྙེད། །
ནོར་དང་གྲགས་པ་ཐོབ་ཆར་བཟུང་བྱས་པའི། །
བཙན་དང་གཡོ་སྒྱུས་ཉམ་ཐག་འགྲོ་བ་ལ། །
ཆོས་མིན་ཆོས་སུ་བཏགས་ནས་བསླུ་བའི་ལས། །
དྭངས་ནས་དམ་ཆོས་ཉི་མ་འཆར་གྱུར་ཅིག །
༢༠༡༣.༡༠.༢ཉིན།
188



༦5
འཚོ་བའི་དབུས་ཀྱི་རླབས་རིས།
མི་རྟག་སྟོན་པའི་དུས།
མཐོན་པོའི་རི་རྩེར་ཁ་བའི་ལ་ཐོད་དཀྲིས། །
སྔོ་ལྗང་ལྗོན་པའི་ལོ་འདབ་སེར་པོར་གྱུར། །
ཡངས་པའི་སྤང་གིས་ལ་བ་སེར་པོ་གྱོན། །
སྟོན་གྱི་དུས་འདིར་སེམས་ཁམས་སྟོང་ལྷང་ལྷང་། །
སྟོན་གྱི་ནམ་མཁའ་གཡའ་དག་སྔོ་བའི་སྟེང༌། །
ལྷོ་སྤྲིན་དཀར་མོ་ལང་ལོང་གར་གྱིས་རྒྱུ། །
རྩྭ་དང་མེ་ཏོག་ལ་སོགས་རྙིད་པའི་འགྲམ། །
དྭངས་པའི་ཆུ་ཕྲན་ལྷུང་ལྷུང་དལ་གྱིས་འབབ། །
སྐྱིད་ལ་དྲོ་ལྡན་དབྱར་གྱི་དུས་བཟང་དེ། །
ཅི་མ་ཡིན་ལ་ཡུད་ཙམ་ཞིག་ལ་རྫོགས། །
གྲང་ངར་མི་བཟོད་དགྲ་དང་འདྲ་བའི་དགུན། །
འཆི་བདག་བདུད་པོ་བཞིན་དུ་མདུན་ལ་མཆོངས། །
བཟོད་དཀའི་རླུང་བུས་ལུས་པོ་གྲང་ཤུར་ཤུར། །
ལོ་འདབ་ཟགས་པས་ཡིད་སེམས་སྐྱོ་ལྷང་ལྷང་། །
སད་ཀྱིས་བཅོམ་པའི་མེ་ཏོག་གང་མང་མང་། །
མི་རྟག་གདམས་པ་སྣོད་ཀྱི་སྟོན་པ་འདྲ། །
13)



ཚོར་བའི་ཟིན་ཐོ།
འབྲས་བཟང་བརྔས་པའི་ཞིང་ཐང་སྐྱ་ཤུར་ཤུར། །
ལོ་འདབ་བྲུལ་བའི་སྡོང་རྒན་སྐམ་རེང་རེང་། །
ཆུ་མོ་བྲི་བའི་གད་པ་ནག་ལིང་ལིང་། །
གང་ལ་བལྟས་ཀྱང་སྐྱོ་བའི་ཉམས་ལས་མེད། །
༢༠༡༣༩-༡༡ཉིན།
14.t,
19()



- འཚོ་བའི་དབུས་ཀྱི་རླབས་རིས།
གསེར་གྱི་སྐར་ཚོམ་གྱི་འོད་མདངས།
གསེར་གྱི་སྐར་ཚོམ་འོད་མདངས་ཆེམ་སེ་ཆེམས། །
རེ་སྨོན་སྟོང་གི་མིག་ཟུང་ཀེམ་སེ་ཀེམས། །
མདོ་འཛིན་པ་ཡི་འཛུམ་མདངས་ཤིག་སེ་ཤིགས། །
སྒྲ་དག་གསལ་བའི་སྙན་རྩོམ་ལྷང་སེ་ལྷངས། །
མངའ་རིས་སྲོལ་རྒྱུན་ཆང་གཞས་སྙན་ཞིང་འཇེབས། །
དབུས་གཙང་བྱིས་པའི་གླུ་གཞས་གསལ་ལ་སྙན། །
མདོ་ཁམས་བུ་མོའི་འཁྲུག་གཞས་མགྱོགས་ལ་མྱུར། །
སྔ་དེང་གཞས་ཀྱི་ཁྱད་ཆོས་འབུར་དུ་ཐོན། །
མདོ་སྨད་གངས་ལྗོངས་ཁུ་བྱུག་སླར་ཡང་གྲགས། །
དབུས་གཙང་གཞས་མའི་དྲུག་འགྱུར་རྣ་བའི་བཅུད། །
ཁམས་ཀྱི་ལ་གཞས་རྒྱལ་པོའི་སྐད་མདངས་མཐོ། །
ཡུལ་གྲུ་སོ་སོའི་གཞས་ཀྱི་དགེ་མཚན་ངོམས། །
མེས་པོས་ཕ་ལ་གདམས་པའི་བསླབ་བྱ་གཅིག །
ཕ་ཡིས་བུ་ཚར་བཅོལ་བའི་རེ་བ་གཉིས། །
བུ་ཚས་ཕ་མར་བརྩི་བའི་བཀུར་བསྟི་གསུམ། །
སྲོལ་རྒྱུན་ཡ་རབས་སློབ་གསོ་འདི་ན་གསལ། །
191



ཚོར་བའི་ཟིན་ཐོ།-
ལོ་ལོན་གླུ་དེ་དལ་ལ་འཇམ་ཞིང་ལྷོད། ། །
སྟག་ཤར་གླུ་དབྱངས་སྒྲ་གདངས་མཐོ་ཞིང་བརྗིད། །
སྨན་ཆུང་བུ་མོའི་དྲུག་འགྱུར་སྙན་ཞིང་འཇེབས། །
ན་ཆུང་བྱིས་པའི་གླུ་དབྱངས་གསལ་ཞིང་དྭངས། །
བཤད་མ་བཏང་གི་གླུ་དབྱངས་ལྷང་སེ་ལྷངས། །
འགྲོ་མ་བསྡད་ཀྱི་སྟངས་སྟབས་ལྡེམ་སེ་ལྡེམས། །
དཀར་མ་ནག་གི་མིག་ཟུང་ཀེམ་སེ་ཀེམས། །
དགོད་མ་འཛུམ་གྱི་འཛུམ་ཆུང་ཤིག་སེ་ཤིགས། །
ཕ་ཡུལ་མང་རའི་སྤང་རྒྱན་མེ་ཏོག་དབུས། །
འབྲི་མོ་དུང་ཆུང་དཀར་མོའི་བཞོ་དབྱངས་ཁྲོད། །
གསེར་གྱི་མེ་ཏོག་ལས་ལྷག་མི་བུ་དེའི། །
ལྷག་བསམ་ཁ་བ་དཀར་པོས་མཚོན་པར་བྱས། །
གངས་དཀར་ཏི་སིའི་འོད་སྣང་ལ་འགྲོགས་ཤིང་། །
ཁྲི་ཤོར་རྒྱལ་མོའི་རླབས་སྒྲ་ལ་འཁྱུད་པའི། །
མཚན་ཚོགས་གསེར་གྱི་སྐར་ཚོམ་འོད་ཐིག་དེ། །
ལྷན་འཛོམས་གླུ་དབྱངས་ཁྲོད་དུ་ཀུན་ལ་ཁྱབ། །
༢༠༡༣.༢.༢༨ཉིན།
192



—————————————འཚོ་བའི་དབུས་ཀྱི་རླབས་རིས།
མི་ཁས་གཙེས་པའི་ཆོས།
མ་ཆགས་ལན་ལ་མི་རེའི་འདུན་པ་ཡི། །
རྣམ་གསུམ་སྦྱིན་པ་བཏང་བའི་ཉེར་འབྲས་ལས། །
འདོད་རྒུའི་དཔལ་གྱི་འབྱོར་བ་རབ་རྒྱས་ཚེ། །
སེར་སྣ་ལས་བྱུང་མི་ཁའི་སྦར་མོ་གཡོ། །
བཅས་རང་ཁ་ན་མ་ཐོའི་ཉེས་པ་ཡིས། །
མ་གོས་ཚུལ་ཁྲིམས་གཙང་མར་བསྲུངས་པ་ལས། །
ཚིག་ཀྱང་བཙུན་ལ་སྨྲ་བའི་ངག་སྙན་ཚེ། །
ཞེ་སྡང་ལས་བྱུང་མི་ཁའི་རླུང་བུ་ལྡང་། །
མི་བཟོད་སྡུག་བསྔལ་དང་དུ་ལེན་པ་སོགས། །
རྣམ་གསུམ་བཟོད་པ་སྒོམ་པའི་འབྲས་བུ་ལས། །
རིགས་གཟུགས་དཔལ་གྱི་ལང་ཚོས་བརྒྱན་པའི་ཚེ། །
ཕྲག་དོག་ལས་བྱུང་མི་ཁའི་སྒོ་མོ་ཕྱེ། །
ལེ་ལོའི་དབང་དུ་ནམ་ཡང་མི་འགྲོ་བའི། །
བརྟན་དང་དགེ་བར་སྤྲོ་བའི་བརྩོན་འགྲུས་ཀྱིས། །
ཡོན་ཏན་ཉི་མའི་གཉེན་བཞིན་བཞད་པའི་ཚེ། །
ང་རྒྱལ་ལས་བྱུང་མི་ཁའི་སྤྲིན་ནག་གཡོ། །
13



ཚོར་བའི་ཟིན་ཐོ།-
རྣམ་པར་གཡེང་བའི་རྒྱ་ལས་ཡོངས་གྲོལ་ཞིང་། །
རྩེ་གཅིག་དགེ་བར་གོམས་པའི་སེམས་པ་ཡིས། །
མི་རིགས་ཉེས་པས་གོས་པ་མེད་པའི་ཚེ། །
འདོད་ཆགས་ལས་བྱུང་མི་ཁའི་ཅ་ཅོ་སྒྲོག །
མྱུར་ལ་ཟབ་པའི་རྣམ་དཔྱོད་ཤེས་རབ་ཀྱིས། །
སངས་རྒྱས་བསྟན་པ་ཐར་འདོད་འཇུག་ངོགས་སུ། །
ཤེས་པའི་བློ་ཡི་ཁྱེའུ་འཁྲུངས་པའི་ཚེ། །
ལྟ་ངན་མི་ཁའི་མངལ་གྱི་དྲི་མ་ལྡང་། །
འདོད་པའི་ལེགས་ཚོགས་ཙན་དན་སྡོང་པོ་ཡི། །
ཕུན་ཚོགས་དཔལ་གྱི་དྲི་བསུང་ཆེར་འཐུལ་ཚེ། །
ཐེ་ཚོམ་མུན་པའི་ཁུང་བུར་གནས་བཅས་པའི། །
མི་ཁ་ནག་པོ་དུག་སྦྲུལ་ཇི་བཞིན་འཁྱུད། །
མི་འདོད་ནད་དང་བར་ཆད་དབང་གྱུར་ཅིང་། །
སྡེ་བཞིའི་དཔལ་གྱི་འབྱོར་པས་དབུལ་བའི་ཚེ། །
ལས་དང་རྒྱུ་འབྲས་གཞུང་ལ་རྨོངས་པ་ཡི། །
གཏི་མུག་མི་ཁ་ཁྱི་ངན་བཞིན་དུ་ཟུག །
༢༠༡༣ ༣:༢༠ཉིན།
194



- འཚོ་བའི་དབུས་ཀྱི་རླབས་རིས།
མཐོང་སྣང་།
དཀར་གཙང་དར་དཀར་ཡུག་ལ་བྲེས་འདྲའི་རི། །
ལྕགས་རིའི་ཚུལ་དུ་བསྐོར་བའི་ཡུལ་ཀླུང་འདི། །
རྒྱལ་ཀུན་སྙིང་རྗེའི་རང་གཟུགས་ལྷ་མཆོག་དེའི། །
ཞིང་ཁམས་ཞེས་ནི་ནོར་འཛིན་ཀུན་ཏུ་གྲགས། །
ཁ་བའི་ཞིང་ཁམས་ཞེས་སུ་གྲགས་པའི་ཞིང་། །
ཞིང་འདིའི་དུས་བཞིའི་མཛེས་པ་མ་ལུས་ཀུན། །
ཀུན་ལ་དགའ་བ་སྟེར་བྱེད་མཛེས་པ་རྫོགས། །
རྫོགས་ལྡན་དུས་བཞིའི་ཐོག་མ་དཔྱིད་ཀ་ཤར། །
དགུན་གསུམ་ཐལ་བས་སྦགས་པའི་ཡུལ་ཀླུང་འདིའི། །
འདི་ཡི་བཞིན་རས་གཙང་མར་བཀྲུ་བའི་ཆེད། །
ཆེད་དུ་བྱེད་པོས་དཀར་གཙང་ཁ་བ་དག ། །
དག་པའི་ཞིང་འདིར་ལེགས་པར་ཕབས་དང་མཚུངས། །
ཀ་ཤིའི་དར་དཀར་གསོལ་བའི་ལྷ་མོ་ལྟར། །
ས་གཞི་ཁ་བས་ཡོངས་སུ་གཏུམས་པ་ལ། །
མཐོན་མཐིང་ཨ་སྔོན་ཕྲག་དོག་ཆེར་རྒྱས་ནས། །
ཚ་ཟེར་ཉི་མ་གཞོན་ནུ་གྲོགས་སུ་སྦྲན། །
195



ཚོར་བའི་ཟིན་ཐོ།-
མཁའ་ཡིས་འདི་ལྟར་བརྙས་ན་མི་རུང་ཞེས། །
མཐོན་པོའི་རི་ཡིས་དྲང་སྲོང་ཆས་སུ་ཞུགས། །
ཁམ་བུའི་སྡོང་པོས་ན་ཆུང་འགྲན་ཟླར་ལངས། །
རྒྱ་ལྕང་སེམས་པ་འཚབ་ནས་གོས་ལྗང་གྱོན། །
དེ་ཚེ་ཨ་སྔོན་ཡོངས་སུ་ཁྲོས་གྱུར་ནས། །
ཆུ་འཛིན་མཐུག་པོས་ངོ་གདོང་ཡོངས་སུ་བསྒྲིབས། །
གློག་དམར་ལྷན་དུ་འབྲུག་སྒྲ་ལྡིར་བ་ལ། །
རྩིས་པ་རྒན་པོས་གསོ་དཔྱད་དབྱར་རྔར་བཏགས། །
དགུན་གསུམ་མལ་དུ་ཉལ་བའི་སྲོག་ལྡན་དང༌། །
གྲང་བའི་ངད་ལ་འཇིགས་པའི་རྩ་ཕྲན་དག །
མཁའ་དང་ས་གཞིའི་ངོ་མཚར་ལྟད་མོ་ཀུན། །
མ་མཐོང་དོགས་པས་མྱུར་བར་ས་སྟེང་དོན། །
དུག་གསུམ་ཉོན་མོངས་དབང་དུ་མི་འགྲོ་ཞིང་། །
བསམ་གཏན་ཚེར་མའི་སྒྲ་ལ་ཆེས་བསུན་པའི། །
གཅིག་ཏུ་ཏིང་འཛིན་བསྟེན་པའི་འཁྱགས་པ་དག །
འདི་དག་གཟིགས་ཚེ་སྐྱོ་བའི་ཚུལ་གྱིས་བཞུ། །།
༢༠༡༣༤༥ཉིན། །
196



ཁ
——————— འཚོ་བའི་དབུས་ཀྱི་རླབས་རིས།
སྐྱེ་རྒུའི་སྡུག་བསྔལ་ང་ཚོའི་སྡུག་བསྔལ་ཡིན།
བགྲང་བྱ་གསུམ་གྱི་གོང་གི་དེ་རིང་ས་ཆེན་ཁྲོས་པའི་གཡོ་འགུལ་གྱིས། །
གཙང་པོ་གསུམ་གྱིས་འགོ་མར་གྲགས་པའི་ཡུལ་ཤུལ་ཕ་ཡུལ་གློ་བུར་དཀྲུགས། །
བརྩིགས་པའི་ཕ་ཁྱིམ་གློ་བུར་གཞིག་ཅིང་བསགས་པའི་རྒྱུ་ནོར་རྨེག་མེད་བཅོམ། །
གྲངས་མེད་སྤུན་ཟླའི་ཚེ་སྲོག་དུ་མ་དེ་མར་ཞི་བའི་དབྱིངས་སུ་དྲངས། །
མི་སྙན་གཏམ་དེས་གོ་ལའི་སྟེང་གི་རྐང་གཉིས་འགྲོ་བའི་ཡིད་ཁམས་གཡོས། །
སྡུག་བསྔལ་མདའ་མོས་མིག་གི་རྫིང་བུ་བརྟོལ་ནས་བཞིན་གྱི་ས་གཞི་བརླན། །
བལྟ་བའི་མིག་ཆུང་དེ་རུ་ཕྱོགས་ལ་ཉན་བྱེད་རྣ་བ་དེ་ཕྱོགས་བསྲིངས། །
གང་ནུས་རོགས་སྐྱོར་དང་བླངས་ཚོགས་ནི་རགས་ལས་ཤོར་བའི་ཆུ་བོ་བཞིན། །
སྡུག་དུས་གང་ནུས་གང་ལྕོག་བྱེད་པའི་སེམས་བཟང་ཅན་གྱི་མི་རྣམས་དང༌། །
མར་གྱུར་སེམས་ཅན་བདེ་བར་སྨོན་པའི་དགེ་འདུན་པ་ཡི་ཁྱུ་ཚོགས་ཀྱིས། །
སྡུག་བསྔལ་ཁུར་པོ་མཉམ་དུ་ཁུར་བའི་ཁྲེལ་གཞུང་ཅན་གྱི་བྱ་བ་ལ། །
ཁྲོས་པའི་ས་ཆེན་སྐྱེངས་པར་གྱུར་ཏེ་ངུར་སྨྲིག་ན་བཟའ་དང་དུ་བླངས། །
གྲངས་མེད་ཚེ་འདས་བདེ་བ་ཅན་སོགས་དག་པའི་ཞིང་དུ་སྐྱེ་ཕྱིར་དང་། །
རྐྱེན་ངན་དབང་ལས་མི་འདོད་སྡུག་གི་ཁུར་པོ་འཁུར་བ་རྣམས་ཀྱི་ཆེད། །
བདེ་གཤེཊ་མཚན་དང་གཟུངས་མཆོག་ཡིག་དྲུག་གྲངས་མེད་བཟླས་པའི་མཐུ་ནུས་ཀྱིས། །
ཇི་ལྟར་སྨོན་ལྟར་རྣམ་དཀར་འབྲས་བུ་ཐོགས་པ་མེད་པར་གྲུབ་པར་ཤོག །
197



ཚོར་བའི་ཟིན་ཐོ།-
འཆད་རྩོད་རྩོམ་གསུམ།
གྲངས་མེད་འདུལ་བྱའི་ཁམས་དང་མོས་བློ་ལ། །
འཚམས་པར་མདོ་རྒྱུད་གཞུང་དོན་མ་ནོར་བར། །
ཇི་བཞིན་འཆད་པར་མཁས་པའི་དགེ་བའི་བཤེས། །
མི་འབྲལ་ཚེ་རབས་ཕྲེང་བར་སྐྱབས་སུ་བསྟེན། །
ཚུལ་གསུམ་རིགས་པའི་གཞུ་ལ་ལེགས་བརྟེན་པའི། །
ཆོས་དང་ཆོས་མིན་འབྱེད་པའི་ཉག་ཕྲན་མདས། །
ཕས་རྒོལ་དམ་བཅའི་འབེན་དེ་ཐལ་བྱུང་དུ།
འབིགས་མཛད་རྩོད་པའི་ཁྱུ་མཆོག་དགེ་བའི་བཤེས། །
ལྟར་སྣང་བསྟན་བཅོས་དྲུག་གི་སྐྱོན་བྲལ་ཞིང་། །
འདི་དང་ཕྱི་མའི་ལམ་སྣ་འབྱེད་པའི་མིག ། །
གང་ཞིག་ཀློག་པས་བློ་སྣ་འབུམ་འབྱེད་པའི། །
ལེགས་བཤད་གཞུང་ལུགས་རྩོམ་མཛད་དགེ་བའི་བཤེས། །
༢༠༡༤-༡-༧ཉིན།
198



ཁ
ག
- འཚོ་བའི་དབུས་ཀྱི་རླབས་རིས།
འཚོ་བའི་དབུས་ཀྱི་རླབས་རིས།
དངོས་ཡོད་རང་རྟགས།
བཞད་པའི་ལང་ཚོ་ལོ་ཟླའི་སད་ཀྱིས་བཅོམ། །
དྲང་པོའི་ལུས་པོ་གོག་པའི་གཞུ་དང་མཚུངས། །
གཉེར་མའི་དྲ་བས་ངོ་གདོང་ཡོངས་སུ་ཁེབས། །
མི་འདོད་རྒ་བའི་རང་རྟགས་ཡོངས་སུ་མངོན། །
སྒྱུ་མ་རྨི་ལམ་ལྟ་བུའི་བརྙན་འཕྲིན་གྱི། །
ལྟད་མོར་གཡེངས་ནས་ཆགས་སྡང་འགྲན་བཞིན་འཕེལ། །
ཆོ་མེད་ངག་འཆལ་གཏམ་གྱི་ཤུན་ལྤགས་ལས། །
དོན་ལྡན་ཤེས་བྱའི་འབྲས་བུ་རབ་ཏུ་དབེན། །
རྒད་པོའི་ལུས་ལ་བྱིས་པའི་ཤེས་པ་ཅན། །
ལུགས་ཟུང་ཡོན་ཏན་གང་ཡང་མི་ལྡན་པའི། །
ཁྱི་ཡིས་ཟི་ལིང་བསྐོར་བའི་གཏམ་རྒྱུད་ཅིག །
ཕྱི་རབས་པ་ལ་མངོན་སུམ་བསྟན་པ་འདྲ། །
ག་བུར་དྲི་ཡིས་གོས་པའི་རྡོ་བ་དང༌། །
མཚུངས་པའི་དྲན་ཤེས་དེ་ཡིས་བསླད་པའམ། །
སྐྱེ་བ་བྲལ་བའི་གྲུ་དང་མཚུངས་པ་ཡིས། །
བརྩོན་པ་མེད་པའི་ཤེས་རབ་འདི་ཡིས་བསླུས། །
199



ཚོར་བའི་ཟིན་ཐོ།-
འཆི་བདག་གཤིན་རྗེའི་མགྲོན་བརྡ་ལུས་ལ་ཕོག །
རབ་རིབ་བློ་གྲོས་བསམ་གཞིགས་དྲ་བར་ཚུད། །
འདས་སོང་བྱ་བ་བརྙན་འཕྲིན་ཇི་བཞིན་འཆར། །
ལེ་ལན་ཆིག་ལབ་མ་ཎིའི་ཚབ་ལ་བླངས། །
༢༠༡༣:༡༢༢ཉིན། །
2(0)



— འཚོ་བའི་དབུས་ཀྱི་རླབས་རིས།
བདུན་ཟུར་གཅོད།
གཞུང་ཚིག་དམ་དུམ་འགའ་རེའི་གོམ་པ་ལས། །
ཡོན་ཏན་འགྲོས་དང་མི་ལྡན་ང་རྒྱལ་རྟས། །
བྱི་བ་ལྟ་བུར་དམན་ས་འཛིན་པ་ཡི། །
མཁས་པ་རྡོག་རོལ་གཏོང་བའི་བདུན་ཟུར་གཅོད། །
ཕྱོགས་ཞེན་ཅན་གྱི་གླང་སྨྱོན་མིག་ནང་ལ། །
ཉམ་ཆུང་སྤྱོད་བཟང་ཀུན་ལ་མཐུན་པ་ཡི། །
གཤིས་བཟང་ལུག་དང་འདྲ་བ་མི་འཛའ་བས། །
ཨུ་ཚུགས་རྭ་རྩེས་བརྡུང་བའི་བདུན་ཟུར་གཅོད། །
རྒྱུ་དང་དབང་གིས་མཆེ་སྡེར་རབ་རྣོ་ཞིང་། །
གཡོ་སྒྱུའི་རྩལ་གྱིས་ཕྱུག་པའི་སྟག་རྒོད་དེས། །
རང་དོན་བོར་ནས་གཞན་དོན་བྱེད་པ་ཡི། །
བྱང་སེམས་སྤྲེའུ་ལ་འགྲན་པའི་བདུན་ཟུར་གཅོད། །
གཞན་ལ་བཤད་པར་མཁས་ཀྱང་རང་ཉིད་ལ། །
ལག་ལེན་མེད་པའི་དེ་ཕོ་ཚ་ལུ་དེས། །
ལྟོགས་ཀྱང་ཚང་སྒོའི་རྩ་ཡན་མི་བཟའ་བའི། །
ལ་རྒྱའི་ཡོས་བུ་ཟ་བའི་བདུན་ཟུར་གཅོད། །
201



ཚོར་བའི་ཟིན་ཐོ།-
གྲགས་སྐམ་འུད་ཀྱིས་འབྲུག་སྟོང་སྒྲ་ཆེ་ཡང་། །
ལེགས་བཤད་བདུད་རྩིའི་གྲུ་ཆར་མི་འབབ་པས། །
སྡིག་པའི་རྐུན་པོ་བསྐྱེད་བྱེད་གཉེན་པོའི་མཆོག །
ཁྱི་བཟང་སྐད་ལ་འགྲན་པའི་བདུན་ཟུར་གཅོད། །
ཟ་བཏུང་གཉིད་ཀྱི་བདེ་བར་རབ་ཆགས་ཤིང་། །
བླང་དོར་གནས་ལ་ལྡོངས་པའི་ཕག་རྒན་དེས། །
རྣམ་དཔྱོད་བློ་ཡི་གཙུག་རྒྱན་འཛིན་པ་ཡི། །
གདེངས་ཅན་སྦྲུལ་ལ་འགྲན་པའི་བདུན་ཟུར་གཅོད། །
ཆེན་པོའི་དོན་དུ་ཆུང་ངུ་བཟོད་པ་ཡིས། །
མཐུན་པ་ཆུ་བརྒྱ་ཟམ་འདུས་བྱེད་པ་ལ། །
དོན་ཆུང་ཙམ་ལ་མི་མཐུན་ངན་ཤེད་ཀྱིས། །
རྭ་ཅོ་སྐྱེ་མོར་བཅུག་འདྲའི་བདུན་ཟུར་གཅོད། །
༢༠༡༤-༢.༡༨ཉིན།
202



- འཚོ་བའི་དབུས་ཀྱི་རླབས་རིས།
འཚོ་བ།
ཕ་ས་སྨུག་པོར་ལྟེ་ཁྲག་འཐོར་བ་དང་། །
ཕ་མ་སྤུན་གྱིས་བསྐྱངས་པའི་དྲིན་ཚོར་ནས། །
ཕ་ཡུལ་མི་ལ་དམའ་འབེབས་གཏོང་མཁན་ཚོར། །
ཕ་སྐད་ལམ་ནས་དྲང་པོའི་གཏམ་འདི་སྨྲས། །
ཨ་སྔོན་གནམ་ནི་རྒྱ་མཐིང་བཞིན་དུ་དྭངས། །
ཕུ་ཆུའི་ཚོགས་ནི་བེམ་རོའི་ཁྲག་བཞིན་སྐམས། །
གཤིན་པའི་ཞིང་ཐང་འབྲུ་ཡི་དུར་ཁྲོད་འདྲ། །
སོ་ནམ་ཞིང་ལས་བྱས་ཀྱང་ཡོང་འབབ་སྟོངས། །
དེང་དུས་ལས་ཀ་ཅི་དང་ཅི་ཡིན་རུང་། །
འཕྲུལ་ཆས་ཁོ་ན་བཀོལ་བས་ཨར་ལས་སོགས། །
ཞོར་ལས་བསྒྲུབ་ནས་ཡོང་འབབ་ལེན་ས་ཞིག། །
འགོ་འདྲེན་མེད་པར་བཙལ་ཀྱང་གང་ནས་རྙེད། །
ཞིང་ལས་འཕྲུལ་ཆས་སྣུམ་འགྲོ་ཤིན་ཏུ་ཆེ། །
འགྲུལ་བཞུད་སྦག་སྦག་གོབ་ཏོའི་སྣུམ་ཡང་གཟན། །
སྣུམ་གྱི་གོང་ཐང་ཡར་ངོའི་ཟླ་བཞིན་འཕེལ། །
འབྲུ་རིགས་ཕྱུགས་རིགས་བཙོང་ཡང་ཡ་མི་དོ། །
2():3



ཚོར་བའི་ཟིན་ཐོ།-
ལྟོ་གོས་མུན་པ་ནག་པོའི་མཐའ་མི་མཐོང་། །
འཚོ་བའི་དཀའ་ངལ་བྲག་ཕུག་གཏིང་མེད་འདྲ། །
དེ་ཕྱིར་སྐྱེད་མེད་བུ་ལོན་བླངས་པ་ལས། །
རང་ལག་བསྒུལ་ནས་དངུལ་ལོར་བཙལ་ན་དགའ། །
གངས་རི་གཡའ་རིའི་བར་མཚམས་རི་སུལ་ལ། །
མ་རྨོས་འཁྲུངས་ཤིང་བཙོང་ན་གོང་ཆེན་གྱི། ། །
དབྱར་རྩ་དགུན་འབུ་ཞེས་པའི་གཡང་འབུ་དེ། །
ཉམ་ཆུང་འཚོ་བར་ཕན་པའི་འགོ་འདྲེན་ཡིན། །
བསགས་པའི་ནོར་དང་ཁང་ཁྱིམ་ཤུལ་དུ་བསྐྱུར། །
གཅེས་པའི་བུ་དང་ཕ་མ་གཞན་ལ་བཅོལ། །
འཕྲེང་སེམས་ཡུལ་དུ་ལུས་ཀྱང་ལུས་པོ་དེ། །
ཐག་རིང་ཡུལ་དུ་དབྱར་རྩ་བཀོག་པར་འགྲོ། །
ཁང་ཁྱིམ་གསར་པའི་བུ་ལོན་གསོས་ཕྱིར་འགྲོ། །
འཕྲུལ་འཁོར་རྣམས་ཀྱི་སྣུམ་རིན་ཕྱིར་དུ་འགྲོ། །
བུ་ཕྲུག་རྣམས་ཀྱི་སློབ་ཡོན་ཕྱིར་དུ་འགྲོ། །
ཕ་མ་རྒན་རྒོན་གོས་རིན་ཕྱིར་དུ་འགྲོ། །
སྐྱིད་ཅིང་རྒྱགས་ནས་གླིང་ཁ་གཏོང་བར་མིན། །
དོན་མེད་ཁོར་ཡུག་གཏོར་སྐྱོན་གཏོང་ཕྱིར་མིན། །
གཞན་སྒོ་འགྲིམས་ནས་ལྟོ་གོས་སློང་བ་ལས། །
འགྱོད་པ་དང་བཅས་དབྱར་རྩྭ་བརྐོ་བར་འགྲོ། །
༢༠༡༤:༥༢༡ཉིན།
2(04



- འཚོ་བའི་དབུས་ཀྱི་རླབས་རིས།
གསེར་གྱི་འོད་མདངས།
མི་ཚེའི་འཁྲི་ཤིང་ཤེས་བྱའི་སྡོང་པོ་ལ། །
འཁྱུད་པས་སྔ་དེང་རིགས་པའི་གནས་མཐའ་དག །
ལག་མཐིལ་བཞིན་དུ་གཟིགས་པའི་མཁས་དབང་དེས། །
རང་གིས་རྟོགས་ལྟར་གཞན་ལ་འདོམས་པ་ལེགས། །
ཉམས་མྱོང་རྒན་པོའི་སྡོམ་ཚིག་གཅེས་བསྡུས་སམ།།
བརྩེ་བའི་མ་ཡིས་བུ་ལ་ལམ་སྟོན་ངག །
དོན་སྙིང་ལྡན་པའི་མི་ཚེ་སྐྱེལ་བ་ལ། །
དགོས་ངེས་ཆ་རྐྱེན་འདི་དག་ཚང་དགོས་གསུང་། །
གཞོན་དུས་ལུས་པོ་སྣང་མེད་མ་བོར་བར། །
འཕྲོད་བསྟེན་གཙང་སྦྲས་ནད་སོགས་སྲུང་དགོས་ཏེ། །
འདི་ཕྱིའི་ཕུགས་བསམ་ནོར་བུ་ལེན་པ་ལ། །
བདེ་ཐང་ལུས་པོ་གྲུ་ཆེན་ཉིད་དང་མཚུངས། །
འདི་ཕྱིའི་རྒུད་པ་མ་ལུས་སེལ་བ་དང༌། །
སྔ་དེང་ཤེས་བྱའི་གནད་ཀུན་མཐོང་བ་སོགས། །
ལེགས་ཚོགས་མ་ལུས་ལྷན་དུ་འགྲུབ་པ་ལ། །
ཤེས་རིག་ནོར་བུ་བདག་པའི་ཕུགས་བསམ་དགོས། །
205



ཚོར་བའི་ཟིན་ཐོ།
ཤེས་རབ་རལ་གྲིའི་སོ་ཁ་རྣོ་ན་ཡང་། །
བརྩོན་པའི་དཔུང་ཤུགས་བཙན་པོས་མ་བསྐུལ་ན། །
མ་རིག་དགྲ་བོའི་མགོ་བོ་མི་ཆོད་པས། །
བརྩོན་གྲུས་ཤུགས་ལ་འབད་པ་བསྐྱེད་པར་འཚལ། །
ཟེར་ཟློས་ཀུ་ཅོའི་རྗེས་སུ་མ་འབྲང་བར། །
ཡིན་མིན་བདེན་རྫུན་བརྟག་ཅིང་དཔྱད་པ་ལ། །
རྣམ་དཔྱོད་དྭངས་གསལ་ཤེལ་གྱི་མེ་ལོང་དུ། །
ཡང་ཡང་བལྟས་ནས་སྤང་བླངས་མ་འཕྱུག་དགོས། །
གོང་དུ་སྨྲས་པའི་ཆ་རྐྱེན་དག་ཚང་ཡང་། །
གཞན་ལ་ཕན་པའི་བསམ་བཟང་མི་ལྡན་ན། །
ལུས་ལ་བཏགས་པའི་མཚོན་བཞིན་རང་གཞན་ལ། །
གནོད་པར་ངེས་ན་གཞན་ཕན་བསམ་པར་འབད། །
འདི་ནི་མི་བུ་ཞིག་ལ་དགོས་ངེས་ཀྱི། །
མི་ཚེའི་འཕྲང་རིང་བགྲོད་པའི་རྒྱགས་ཕྱེ་སྟེ། །
འདི་ནི་མི་ལུས་ཞིག་གི་རིན་ཐང་དེ། །
མ་ནོར་གཞན་ལ་ངོམས་པའི་ཆ་རྐྱེན་ལགས། །
༢༠༡༤.༤.༢༣ ཉིན།
206



- འཚོ་བའི་དབུས་ཀྱི་རླབས་རིས།
གྲོགས་པོ་ཚོ་ངས་བརྗེད་མེད།
མི་བརྟན་འཁོར་བའི་རང་གཤིས་སྟོན་གྱི་སྤྲིན། །
ཡུན་ཐུང་ཚེ་ལ་ལོང་མེད་རི་གཟར་རྦབ། །
སྐྱིད་སྡུག་རེས་མོས་ཐགས་མཁན་རྐང་བཀྲབ་བཞིན། །
ཟང་ཟིང་འཚོག་ཆས་ཀླད་མེད་སྐྱེས་བུ་འདྲ། །
མྱང་ན་རིང་བ་སྐྱིད་གསུམ་སྡུག་གསུམ་བྱུང༌། །
བསམས་ན་ཐུང་བ་ཞི་མིའི་ཨ་སྟོང་འདྲའི། །
མི་ཚེ་འདི་ཡི་སྐྱིད་སྡུག་གླེང་བའི་གྲོགས། །
འགྲོགས་ཚེ་གྲོགས་ཀྱི་ཡོན་ཏན་ཅི་ལས་མང༌། །
མཛའ་བ་མི་ཤིགས་གསེར་གྱི་ས་གཞིའི་ངོས། །
དུང་སེམས་རི་ཡི་དབང་པོའི་རྩ་བ་བརྟན། །
བརྩེ་བ་ཉི་ཟླའི་འོད་ཀྱི་སྣང་བ་ཅན། །
མི་འགྱུར་གྲོགས་ཀྱི་ལ་རྒྱ་ཁོག་ལ་བརྗིད། །
མཐོན་པོའི་གོ་སས་བརྩེ་བའི་སེམས་མ་སྒྲིབ། །
མང་བའི་རྒྱུ་ཡིས་དུང་བར་ལྷད་མ་ཞུགས། །
མཁས་པའི་མཚན་གྱིས་ལ་རྒྱའི་གྲ་མ་ཆག །
བཙོ་མའི་གསེར་དང་མཚུངས་པ་གྲོགས་པོའི་གཤིས། །
207



ཚོར་བའི་ཟིན་ཐོ།-
དགའ་བ་ལ་ཁའི་རྩ་ལ་མཉམ་ཟ་དང་། །
སྡུག་པ་ཀོ་མོག་ཆུ་ལ་མཉམ་མཐུང་ངང༌། །
སྐྱོ་བའི་དུས་ལ་ཕན་ཚུན་རོགས་རམ་ཐོག །
ཡུན་ཐུང་མི་ཚེར་མཁོ་བའི་གྲོགས་མཆོག་བཟང་། །
དམ་པའི་ཆོས་ལ་ཆོས་ཀྱི་གྲོགས་པོ་མཁོ། །
འཇིག་རྟེན་མི་ལ་བློས་ཐུབ་གྲོགས་པོ་མཁོ། །
གྲོགས་ཀྱི་དྭངས་མ་ཡིད་བཞིན་ནོར་བུ་བཞིན། །
དགོས་འདོད་རེ་བ་ཐམས་ཅད་སྐོང་བར་བྱེད། །
དགའ་རུང་སྡུག་རུང་གྲོགས་པོ་ཡིད་ལ་འཆར། །
མཐོ་རུང་དམའ་རུང་གྲོགས་པོའི་རོགས་རམ་བཟང་། །
མཁས་རུང་བླུན་རུང་གྲོགས་ལ་མི་ལྟོས་མེད། །
ཕྱུག་རུང་དབུལ་རུང་གྲོགས་པོ་སུ་ཡིས་བརྗེད། །
༢༠༡༤༤.༡ཉིན།
2(08



འཚོ་བའི་དབུས་ཀྱི་རླབས་རིས།
ཧོར་གླིང་གཡུལ་འགྱེད།
ཁ་ཏ་ནག་པོའི་ཨག་སྐད་གླིང་ལ་གྲགས། །
སེང་ལྕམ་མཛུབ་དཀྲིས་གཡོ་ཅན་ཁ་ཏས་འཁྱེར། །
གུར་དཀར་ཧམ་སེམས་ནམ་མཁའི་སྤྲིན་ལྟར་འཕྱུར། །
འབུམ་སྡེའི་དམག་གི་ཁ་ལོ་གླིང་ལ་བསྒྱུར། །
མ་བཞིའི་ཨ་ཁུ་རྒྱུ་དང་དབང་གིས་བསླུས། །
ཕྱི་དགྲ་ལག་ལ་འཁྲིད་པའི་དན་རྟགས་ལ། །
སྲས་ཀྱི་དྭངས་མ་སྣང་ངུ་གཡུ་སྟག་དེ། །
ཧོར་གྱི་སྐྱེན་པོ་ཨ་ལྔའི་འབེན་ལ་བཞག །
རྨ་ཆུའི་ཁ་ལ་རོང་ཚའི་ཟུངས་ཁྲག་གཏོར། །
རྨ་ཆུའི་གཞུང་ལ་གཟིག་འཕེན་ཞགས་པས་འདུད། །
རྨ་ཆུའི་འགྲམ་གྱི་ཇ་མཁར་རྨང་ནས་གཤིག །
རྨ་ཡུལ་གླིང་དཀར་གཤིན་ཐང་སྐྱ་མོར་བསྒྱུར། །
སེང་ལྕམ་འབྲུག་མོ་བཙན་པོའི་དམག་གིས་འཕྲོག །
གླིང་དཀར་དྭངས་སྨན་ཧོར་གྱིས་གཡོག་མོར་བསྒྱུར། །
བསགས་པའི་ནོར་རྫས་དགྲ་བོས་ནོམ་ལ་བླངས། །
སྐྱེས་པའི་མི་ཕོ་རྣོན་པོའི་མཚོན་ལ་དྲངས། །
209



ཚོར་བའི་ཟིན་ཐོ།-
སྐྱིད་པའི་སྤང་དང་མཐུག་པའི་ནགས་རི་རློག །
བཞེངས་པའི་རྟེན་གསུམ་ནག་པོའི་དོང་དུ་འཕངས། །
དཔའ་བོ་རྒྱ་ཚའི་མགོ་འཕྲུ་མཁར་ལ་བསྐྱལ། །
ཧོར་སེར་དགྲ་བོའི་བརྙས་བཅོས་ཚད་ལས་འདས། །
ཁྲིམས་ཤིང་རྩེ་མོར་བཀལ་བའི་འབྲུག་མོ་ཡིས། །
ལྷ་བྱ་སྤུན་གསུམ་བརྒྱུད་ནས་བསྐུར་བའི་འཕྲིན། །
ཤུལ་ལུས་དྭ་ཕྲུག་ཡུགས་ས་ཕོ་མོ་ཡིས། །
དམར་པོའི་སྙིང་ཆུང་བཤགས་པའི་ཟུངས་ཁྲག་ཡིན། །
༢༠༡༤༨:༢༣ཉིན།
21()



- འཚོ་བའི་དབུས་ཀྱི་རླབས་རིས།
རྟེན་འབྲེལ་ཡན་ལག་བཅུ་གཉིས།
རྟེན་འབྲེལ་ལུགས་འབྱུང་འཁོར་བའི་འབྱུང་རིམ་དང་། །
རྟེན་འབྲེལ་ལུགས་ལྡོག་འཁོར་བའི་ལྡོག་ཚུལ་སོགས།།
རྟེན་འབྲེལ་ཆོས་ཉིད་མངོན་སུམ་ཅིག་ཅར་དུ། །
གཞལ་མཛད་བརྩེ་ལྡན་ཐུབ་པའི་དབང་པོ་རྒྱལ། །
ཕུན་ཚོགས་མཐོ་རིས་ཡུལ་གྱི་བདེ་བ་དང༌། །
ཐར་པའི་ཡོན་ཏན་ངོ་མཚར་སྣང་བ་དག །
མ་མཐོང་མི་འདོད་ལས་ངན་གཡང་ས་ལ། །
ཕྱོགས་པའི་མ་རིག་རྒན་མོ་ལོང་བ་འདྲ། །
ཡ་མཐའ་སྲིད་པའི་རྩེ་མོ་མན་ཆད་ནས། །
མ་མཐའ་དམྱལ་བའི་བར་དུ་འཁོར་བ་ཡི། །
འགྲུབ་པའི་ལས་ལ་བཟང་ངན་སྣ་ཚོགས་པ། །
འདུ་བྱེད་རྟེན་འབྲེལ་རྫ་མ་བཟོ་བ་འདྲ། །
སྐྱེ་མཆེད་ལྔ་ཡི་ལྗོན་པའི་ནགས་ནང་དུ། །
གང་ལའང་མི་གནས་གང་ལའང་རྒྱུ་བ་དང་། །
ཡུལ་ལྔའི་དབང་པོ་བདག་གིར་བྱེད་པ་ཡི། །
རྣམ་པར་ཤེས་པའི་རྟེན་འབྲེལ་སྤྲེའུ་དང་འདྲ། །
21 1



ཚོར་བའི་ཟིན་ཐོ།-
མཐའ་མེད་འཁོར་བའི་རྒྱ་མཚོའི་ཆེན་པོའི་ནང་། །
སྡུག་བསྔལ་གསུམ་གྱི་རྦ་རླབས་མཁའ་ལ་འཕྱོ། །
འདོད་ཡུལ་ཕ་རོལ་གྲོང་ལ་མི་སླེབས་པའི། །
མིང་དང་གཟུགས་ནི་སྐྱེ་བོ་གྲུར་ཞུགས་འདྲ།
རྣམ་ཤེས་བདག་པོས་བདག་གིར་མ་བཟུང་ཞིང་། །
ཚོར་བའི་རྒྱུ་ནོར་དག་དང་མི་ལྡན་པའི། །
བཀྲ་བའི་ཁང་བཟང་དོན་གྱིས་དབེན་པ་ཡི། །
སྐྱེ་མཆེད་དྲུག་ནི་ཁང་པ་སྟོང་པ་འདྲ། །
དུག་འཐེན་སྐྱེ་བོས་དུག་ལ་སྤྱོད་པ་ལྟར། །
ངོམས་ནས་ཚིམ་པའི་གནས་སྐབས་མི་ལྡན་ཅིང༌། །
མཐའ་མེད་སྡུག་བསྔལ་འོབས་ལ་འདྲེན་པ་ཡིས། །
རེག་པའི་རྟེན་འབྲེལ་སྐྱེ་བོ་འོ་བྱེད་འདྲ། །
རང་ལ་མངོན་དུ་གྱུར་པ་མ་གཏོགས་པའི། །
ཡུལ་ཅན་གཞན་དག་ཐམས་ཅད་བག་ལ་ཞ། །
སྡུག་བསྔལ་མྱོང་ནས་བྲལ་བར་འདོད་པ་ཡི།།
ཚོར་བའི་རྟེན་འབྲེལ་མིག་ལ་མདའ་ཕོག་འདྲ། །
རལ་གྲིའི་རྩེ་མོར་འགོས་པའི་སྦྲང་རྩི་ལ། །
ཆགས་པའི་རྐང་དྲུག་བུང་བ་ཇི་བཞིན་དུ། །
བདེ་བར་ཆགས་ནས་ངན་འགྲོའི་རྒྱུ་བསྒྲུབས་པའི། །
སྲེད་པའི་རྟེན་འབྲེལ་སྐྱེ་བོ་ཆང་མཐུང་འདྲ། །
212



- འཚོ་བའི་དབུས་ཀྱི་རླབས་རིས།
རྣམ་ཤེས་སྤྲེའུ་དང་བྱེད་ཆོས་རྫོགས་པ་དེས། །
འཁོར་བའི་ཕུན་ཚོགས་ནགས་ཀྱི་རྩེར་འཁྱུད་ནས། །
འདོད་ཡོན་ལྔ་ཡི་ཤིང་ཏོག་ལ་ཆགས་པའི། །
ལེན་པའི་རྟེན་འབྲེལ་ཤིང་ཏོག་ལེན་པ་འདྲ། །
སྲེད་ལེན་དྭངས་མ་དཀར་དམར་འདུ་འཕྲོད་ལས། །
ཡང་སྲིད་ཕྱི་མ་རིག་པའི་ཁྱེའུ་ལྡན་ཞིང་། །
ཉོན་མོངས་ཤས་ཆེར་རྒྱས་པས་ལུས་ངལ་བ། །
སྲིད་པའི་རྟེན་འབྲེལ་བུད་མེད་སྦྲུམ་མ་འདྲ། །
འཕེན་བྱེད་ལས་དང་ཉོན་མོངས་རྒྱུ་ཚང་ཞིང༌། །
འགྲུབ་བྱེད་རྐྱེན་སོགས་ཟླ་ངོ་རྫོགས་པ་ལས། །
སྐྱེ་མཆེད་ཀུན་རྫོགས་རྣམ་པར་ཤེས་པའི་ཁྱེའུ། །
སྐྱེ་བའི་རྟེན་འབྲེལ་བུད་མེད་བུ་བཙས་འདྲ། །
ཡིད་འོང་ལང་ཚོའི་མེ་ཏོག་ན་ཚོད་ཀྱི། །
གཞན་དབང་ལྷུང་བས་རྒ་བའི་སད་ཀྱིས་བཅོམ། །
ཚེ་ཡི་མར་མེ་འཆི་བདག་རླུང་གིས་བསད། །
རྒ་ཤིའི་རྟེན་འབྲེལ་སྐྱེ་བོ་རོ་ཁུར་འདྲ། །
མི་ཟད་འཁོར་བའི་སྡུག་བསྔལ་རྒྱ་མཚོ་ལས། །
ལས་ངན་སྐྱེ་ཤིའི་ཕུང་པོ་རྒྱུན་བཅད་དེ། །
བྱང་ཆེན་ཐར་པའི་གྲོང་དུ་བསྙེགས་འདོད་ན། །
ལུགས་ལྡོག་ངང་ནས་འདི་ཀུན་སྤང་བར་བྱ། ། ༢༠༡༤.༨:༡༧ཉིན་ཆོས་སྡིངས་སུ།
213



ཚོར་བའི་ཟིན་ཐོ།-
མགུར་གླུ་ལ་བསྐྱོན་པའི་སྨོན་ལམ།
དམིགས་མེད་མཁྱེན་རབ་ཆུ་འཛིན་མཐུག་པོ་ཡི་དབུས་ནས། །
གཞན་ཕན་སྙིང་རྗེའི་སྦྲང་ཆར་ཟད་མེད་དུ་འབབ་པའི། །
མ་འདྲིས་འགྲོ་བའི་གཉེན་གཅིག་ཟས་གཙང་གི་སྲས་པོས། །
སྐྱབས་མེད་འགྲོ་བ་དག་གི་དབུགས་ཕྱུང་རང་མཛོད་ཅིག །
བཟོད་མེད་སྡུག་བསྔལ་དྲག་པོས་སེམས་པ་དེ་གདུང་ཞིང༌། །
ཐབས་མེད་ཡིད་ཆད་དྲག་པོའི་སྐྱོ་གདུང་དེའི་དབང་གིས། །
ཆ་མེད་གཤིན་ཐང་སྐྱ་མོའི་ལམ་བུ་ལ་བཞུད་པའི། ། །
མགོན་མེད་སྲིང་ཆུང་མ་ལ་ཐུགས་རྗེ་ཡིས་གཟིགས་མཛོད། །
ཞི་བ་བཞི་བཅུ་རྩ་གཉིས་སྙིང་རྗེ་ཡི་འཛུམ་དཀར། །
ཁྲག་འཐུང་ལྔ་བཅུ་རྩ་བརྒྱད་ཤེས་རབ་ཀྱི་སྟོབས་ཀྱིས། །
བཟོད་དཀའི་མཐར་བྱེད་གྲོང་གི་སྡུག་བསྔལ་ལས་བསྒྲལ་ཏེ། །
དག་པའི་ཞིང་དུ་འདྲེན་པའི་མགོན་སྐྱབས་དང་དཔུང་མཛོད། །
དམིགས་མེད་བརྩེ་བའི་འོད་ཞགས་འགྲོ་བ་ལ་འཕེན་ཅིང༌། །
གསང་གསུམ་ངོ་མཚར་མཛད་པ་ཉམ་ཐག་དོན་བརྩོན་པའི། །
རྒྱལ་ཀུན་ཐུགས་རྗེའི་བདག་ཉིད་སྤྱན་རས་གཟིགས་མཆོག་དང་། །
རྒྱལ་བའི་སྲས་མཆོག་བརྒྱད་པོ་དཔུང་གཉེན་ལ་བྱོན་ཅིག །
214



- འཚོ་བའི་དབུས་ཀྱི་རླབས་རིས།
ཟས་ཁམ་གང་ཙམ་དུད་འགྲོར་སྦྱིན་པ་ཡི་དགེ་བ། །
བསླབ་པ་སྣ་རེ་ཙམ་ཡང་བསྲུངས་པ་ཡི་ཚུལ་ཁྲིམས། ། །
དཀོན་མཆོག་མཆོད་སོགས་རྣམ་དཀར་དགེ་བ་ཡི་ནུས་མཐུས། །
ཞིང་ཁམས་བདེ་བ་ཅན་ལ་ཉམ་ཐག་དེ་འདྲེན་མཛོད། །
མཐོང་གྲོལ་རྒྱལ་བའི་སྐུ་བརྙན་ཞི་འཛུམ་གྱི་ཉམས་ལྡན། །
ཐོས་གྲོལ་རྒྱལ་བའི་གསུང་རབ་ཟབ་རྒྱས་ཀྱི་དོན་ལྡན། །
མྱོང་གྲོལ་ཏིང་འཛིན་ཐུགས་མངའ་བླ་མེད་ཀྱི་མཁྱེན་པས། །
འཁོར་བ་སྡུག་བསྔལ་གྲོང་ལས་ཉམ་ཐག་དེ་སྐྱོབས་ཤིག །
བརྒྱ་དང་སྟོང་གི་གྲངས་ལྡན་མར་མེ་ཡི་ཕྲེང་བ། །
ཡན་ལག་བརྒྱད་དང་ལྡན་པའི་ཆུ་གཙང་གི་ཡོན་ཆབ། །
དད་པའི་ཡིད་ཀྱིས་ཕུལ་བའི་བསོད་ནམས་ཀྱི་རྫས་སོགས། །
གང་ཉིད་སྡུག་བསྔལ་གནས་ལས་ཐར་ཕྱིར་དུ་འབུལ་ལོ། །
སྙིང་ཆུང་དུམ་བུར་གས་འདྲའི་བཟོད་དཀའ་ཡི་སྡུག་བསྔལ། །
འདྲེན་བྱེད་རྫིང་བུ་བརྟོལ་བའི་མཆི་མ་ཡི་ཆབ་རྒྱུན། །
སྐྱོ་བ་ཕྱི་རུ་མངོན་པའི་དབུགས་རིང་དང་ངུ་ངག །
ཉམ་ཆུང་སྲིང་མོ་བྲལ་བའི་རྗེས་ཤུལ་དུ་སྙེགས་སོང་། །
༢༠༡༤༨:༢༨ཉིན།
215



ཚོར་བའི་ཟིན་ཐོ།
གྲོགས་ཀྱི་འཚམས་འདྲི་རིན་ཆེན་གསེར།
དུས་གསུམ་ས་ལེར་གཟིགས་པའི་ཡེ་ཤེས་སྤྱན། །
སྙིང་རྗེའི་མངའ་བདག་པད་དཀར་ལྷག་པའི་ལྷ། །
སྒྲོན་མེ་ཇི་བཞིན་མུན་སེལ་བཤེས་གཉེན་གྱི། །
བརྟན་པའི་གྲོགས་ལ་བརྩེ་བས་མགོན་སྐྱབས་མཛོད། །
སྐྱ་རེངས་འོད་དང་འགྲོགས་པའི་འཚམས་འདྲིའི་ངག །
བཅོས་མིན་ངག་གིས་གླེང་བའི་སློབ་གསོའི་གཏམ། །
རྒྱུན་དུ་འཚོ་བའི་སྐྱིད་སྡུག་འདྲི་བ་སོགས། ། །
གྲོགས་པོའི་བརྩེ་བ་དྲོད་ཀྱི་འབྱུང་གནས་འདྲ། །
སྐྱིད་པའི་གཏམ་བཟང་ཅི་བྱུང་སྲོང་པོར་སྨྲས། །
སྡུག་པའི་བར་ཆད་འཕྲད་ཀྱང་མ་གསང་ཞིང༌། །
ངོ་ལྐོག་ཡོལ་བ་མཐུག་པོས་མ་བསྒྲིབས་པའི། །
གྲོགས་པོའི་བདེན་པའི་རང་བཞིན་སྙིང་ན་མཛེས། །
ཕྱུག་པོར་གྱུར་རུང་མིག་མདངས་འགྱུར་བ་མེད། །
མཁས་པར་གྱུར་ཀྱང་སྙེམས་པའི་མགོ་འཕང་མེད། །
ལྷ་ཤིང་ཤུག་པའི་མཚན་ཉིད་རྫོགས་པའི་གྲོགས། །
མི་བརྟན་འཁོར་བའི་ཁྲོད་ཀྱི་བརྙེས་ས་ཞིག །
2 16



- འཚོ་བའི་དབུས་ཀྱི་རླབས་རིས།
ཕྱི་རོལ་དུས་ཀྱི་འགྱུར་བ་ཅི་བྱུང་ཡང་། །
མི་འདོད་གཏམ་གྱི་རླུང་བུ་ཅི་ཆེ་ཡང་། །
ཡིད་ཀྱི་དམ་ཚིག་མི་འགྱུར་བརྟན་པ་ལས། །
འཚམས་འདྲིའི་ཉིན་མོར་གྲོགས་ཀྱི་སྨོན་ཚིག་འབྱོར། །
༢༠༡༤-༡༠-༡༧ཉིན།
217



ཚོར་བའི་ཟིན་ཐོ།
ག། ༣རྒྱ
ཁ་ཤས་ས་ལ་གཡོལ་ན་དགའ།
དགུན་གྱི་དུས་ལ་ཉི་ཟེར་འཇམ་པོ་དག །
འགོག་པའི་སྤྲིན་བཞིན་གཞན་གྱི་བདེ་སྐྱིད་དག །
འཕྲོག་པའི་རང་མཐོང་ཅན་གྱི་སྐྱེ་བོ་ལས། །
རྒྱང་དུ་བྱོལ་ན་རང་གཞན་ཀུན་ལ་བདེ། །
ཆུང་ངུའི་གཏམ་ཚིག་ཙམ་ཡང་མི་བཟོད་ཅིང་། །
ཕ་བསད་དགྲ་བཞིན་འཕྲང་གི་མཐའ་སྒུག་པའི། །
འཁོན་འཛིན་སྙིང་ནད་ཅན་གྱི་སྐྱེ་བོ་ལས། །
རྒྱང་དུ་བྱོལ་ན་རང་གཞན་ཀུན་ལ་བདེ། །
གཞན་གྱི་སྐྱོན་ཆ་ཕྲ་མོ་སྒྲོག་བྱེད་ཅིང་། །
རང་གི་བྱ་བཟང་ཕྲན་བུ་འཕྱར་བྱེད་པའི། །
རང་བསྟོད་གཞན་དམའ་ཕབ་པའི་སྐྱེ་བོ་ལས། །
རྒྱང་དུ་བྱོལ་ན་རང་གཞན་ཀུན་ལ་བདེ། །
མཐུན་རྐྱེན་གཞན་ལ་འཛོམས་དུས་མི་བཟོད་ཅིང་། །
འབྱོར་བ་རང་ལ་བྱུང་ན་མི་ངོམས་པར། །
རྟག་ཏུ་གཞན་སྐྱོན་གླེང་བའི་སྐྱེ་བོ་ལས། །
རྒྱང་དུ་བྱོལ་ན་རང་གཞན་ཀུན་ལ་བདེ། །
218



འཚོ་བའི་དབུས་ཀྱི་རླབས་རིས།
དམན་པའི་ཉམ་ཆུང་མི་ལ་བརྙས་བྱེད་ཅིང་། ། །
མཐོན་པོའི་དཔོན་ལ་ཐག་འཁྱུད་ལྟར་འཁྲིལ་བ། །
དྲིན་བྱས་དྲིན་དུ་མི་མཐོང་སྐྱེ་བོ་ལས། །
རྒྱང་དུ་བྱོལ་ན་རང་གཞན་ཀུན་ལ་བདེ། །
༢༠༡༤:༡༡༤ཉིན།
219



ཚོར་བའི་ཟིན་ཐོ།-
མི་ཚེ།
སྐྱིད་ན་ཡུན་ཐུང་སྡུག་ན་རིང་བ་ཡི། །
མི་ཚེའི་འཕྲང་ལམ་དེ་ཡི་བརྒྱུད་རིམ་ནང་། །
འདོད་པ་བཙལ་ཀྱང་མ་རྙེད་མི་འདོད་པ། །
དབང་མེད་ཐོག་ཏུ་བབས་དོན་ཅི་ཡིས་ལན། །
རི་བོ་ཁམ་གྱིས་ཟ་བའི་ཧམ་པ་མེད། །
རྒྱ་མཚོ་ཧུབ་ཀྱིས་བཏུངས་པའི་འདོད་རྔམ་མེད། །
ཉམ་ཆུང་མི་ཡི་ཡུན་ཐུང་མི་ཚེ་འདིའི། །
ཆོས་མཐུན་བསམ་པར་འགལ་རྐྱེན་མང་དོན་ཅི། །
ཚེ་ཡི་ལམ་བུ་གནམ་སའི་མཐའ་ལ་བརྐྱངས། །
མི་ཁ་གཙང་པོའི་སྐད་སྒྲ་རྣ་ལ་གཟན། །
ཆགས་སྡང་གཡང་གཟར་བྲག་རིའི་རྩེ་མོ་མཐོ། །
ཉམ་ཆུང་བགྲོད་སའི་གནས་དེ་ཅི་ལས་དོག །
མ་བསམ་ས་ནས་བར་ཆད་གཡང་ས་ཞིག །
མ་རིག་ས་ནས་ཆག་སྒོའི་རྦབ་རྡོ་ཞིག ། །
མ་མཐོང་མ་རིག་གོང་ནས་དངངས་སྐྲག་ངང་། །
མི་ཚེའི་ལམ་ལ་བཞུད་འདིར་བདེ་བ་བྲལ། །
22)



འཚོ་བའི་དབུས་ཀྱི་རླབས་རིས།
བདེན་པ་སྨྱུག་གསར་བཞིན་དུ་འདྲོངས་ན་ཡང་། །
བདེ་སྐྱིད་འབྱོར་བས་ཕོངས་པ་ཁོག་སྟོང་དང་། །
གཡོ་སྒྱུ་ཁྲམ་གྱིས་འབྲས་ཤིང་ཀྱོག་ན་ཡང་། །
གང་འདོད་ལྷུན་གྲུབ་ལོ་འབྲས་སྡུག་དོན་ཅི། །
མ་དག་སྣང་བས་བསླུས་པའི་འཁྲུལ་སྣང་མིན། །
བདེན་དོན་ཀུན་ལ་གྲགས་པའི་དངོས་ཡོད་ཆོས། །
སྙིང་གི་ན་ཟུག་ཞི་ཕྱིར་བརྗོད་པ་ལས། །
དེ་མིན་ཁེ་གྲགས་བསམ་པའི་ཕྱིར་མ་ཡིན། །
མི་གཞིག་མདུན་གྱི་དཀའ་བའི་གྱེན་གཟར་ཞིང་། །
མི་ཚེའི་འཚོ་བའི་ཕ་བོང་ཆེ་དྲགས་པས། །
མི་ཧྲེང་ཤུགས་ཀྱིས་གྱེན་ལ་འདྲེན་བསམས་ཀྱང་། །
མི་སེམས་སྙི་མོ་ངལ་བའི་ཐབས་ལས་ཅི། །
༢༠༡༤-༡༠༢༦ཉིན།
221



ཚོར་བའི་ཟིན་ཐོ།-
ཀོང་པོའི་ལོ་གསར།
ཚང་ཚིང་གཡུ་ལོ་རྒྱས་པའི་ནགས་ཚལ་དང་། །
རབ་དཀར་དུང་གི་མདངས་འཕྲོག་གངས་ཀྱི་རི། །
གཡུ་གཞོང་ས་ལ་བབས་པའི་མཚོ་མོ་ཡིས། །
མཛེས་པའི་ཀོང་པོར་བཀྲ་ཤིས་ལོ་གསར་ཤར། །
རབ་མཛེས་གྲོ་སྙེའི་ཕྱེ་མར་མདུན་དུ་བཏེགས། །
ཞིམ་མངར་ནས་ཆང་སེར་པོས་དངུལ་ཕོར་བཀང་། །
གྲོ་ཟན་ཕག་ཤ་བསྲེགས་མའི་བཟའ་བཅའ་ཡིས། །
སྐྱིད་པའི་ཀོང་པོའི་ལོ་གསར་དགའ་བས་བསུ། །
ཀོང་པོའི་ཐུན་མོང་མ་ཡིན་སྒྲ་སྙན་ཁྲོད། །
ཨ་སྐྱིད་ཚོ་ཡིས་བླངས་པའི་སྙན་མོའི་གླུ། །
ཨ་དར་ཚོ་ཡིས་ཞབས་གཞས་འཁྲུག་པོ་སོགས། །
གཞས་དང་ཞབས་བྲོས་ཀོང་པོའི་ལོ་གསར་བསུ། །
སྐད་ཡིག་ཡུལ་སྲོལ་གོམས་གཤིས་འཛིན་པས་བཀྲ། །
ཚེ་བསོད་དཔལ་འབྱོར་མངའ་ཐང་འཕེལ་བས་ཤིས། །
མི་འདོད་ནད་དང་བར་ཆད་མེད་པས་བདེ། །
ཐུན་མིན་སྲོལ་རྒྱུན་སྐྱོང་བའི་ལོ་གསར་ལེགས། །
222



- འཚོ་བའི་དབུས་ཀྱི་རླབས་རིས།
རླུང་རྟ་གངས་རི་གནམ་ལྕགས་ཇི་བཞིན་མཐོ། །
འབྱོར་བའི་འདུ་ཚོགས་བྲག་གསུམ་མཚོ་བཞིན་རྒྱས། །
མི་བརྒྱུད་ཉང་ཆུ་གཙང་པོ་ཇི་བཞིན་དུ། །
ནམ་ཡང་མི་ཆད་འཕེལ་བའི་བཀྲ་ཤིས་ཤོག །
ཨ་གནམ་རྒྱལ་པོ་ལྟ་བུའི་དཔའ་མཛངས་དང་། །
ཨ་སྐྱིད་དེ་མོ་ལྟ་བུའི་གཞུང་དྲང་བློ། །
ཨ་དར་ཀོང་ཡུལ་ལོ་གསར་ཇི་བཞིན་དུ། །
ཨ་མཉམ་དོ་མཉམ་འཛིན་པའི་བཀྲ་ཤིས་ཤོག །
རྟ་ལོའི་བོད་ཟླ་བཅུ་བའི་ཚེས་གཅིག་ཉིན། །
223



ཚོར་བའི་ཟིན་ཐོ།-
སྐད་འཕྲིན།
དབེན་དབེན་ཁ་ཁུ་སིམ་པའི་ཁང་ཆུང་ནང་། །
མང་མང་དཔེ་དེབ་སྣ་ཚོགས་ཀློག་བསམ་ཚེ། །
སྐྱིད་སྐྱིད་མ་གཏོགས་སྡུག་པོ་མི་འདོད་པའི། །
ངན་ངན་སེམས་པ་གློ་བུར་ལྷང་ངེར་བུད། །
ཡང་ཡང་ལངས་ལ་ཤོར་བའི་ལག་པ་དེས། །
མྱུར་མྱུར་ངང་ནས་ཁ་པར་ཅེར་གྱིས་བཟུང་། །
མགྱོགས་མགྱོགས་སྐད་འཕྲིན་སྒོ་མོ་མྱུར་ཕྱེ་སྟེ། །
ནན་ནན་ངང་ནས་གྲོགས་པོའི་སྐད་འཕྲིན་བཙལ། །
དུང་དུང་བརྩེ་བ་ཅན་གྱི་གྲོགས་པོ་དེས། །
སྙན་སྙན་སྐད་ཆ་འགའ་ཞིག་ཡོད་དོ་བསམས། །
ཡང་ཡང་སྟེང་འོག་གང་སར་བལྟས་ན་ཡང་། །
གང་གང་མེད་པ་སྤྲང་པོའི་ཐང་རྐྱལ་འདྲ། །
མཚམས་མཚམས་སྐད་འཕྲིན་འདི་ཉིད་བཀག་འདོད་ཀྱང་། །
འདྲིས་འདྲིས་གྲོགས་པོའི་ངོ་གདོང་དྲན་པའི་ཚེ། །
ཐུང་ཐུང་མི་ཚེར་བློས་ཐུབ་གྲོགས་དཀོན་ཙང༌། །
ཆུང་ཆུང་སྐད་འཕྲིན་རྒྱབ་ཀྱི་གྲོགས་པོར་ཕངས། །
224



- འཚོ་བའི་དབུས་ཀྱི་རླབས་རིས།
ཆད་ཆད་མེད་པའི་སྐད་འཕྲིན་སྒྲ་ཏིང་ཏིང༌། །
ངར་ངར་རྩོད་པས་འཁྲིས་ལ་ཁྲོ་འཚུབ་འཚུབ། །
ཡང་ཡང་བསྐུར་བའི་ཟ་བཏུང་པར་མང་མང་། །
མིན་མིན་ཡིན་པར་སྒྲོགས་པའི་སྐད་ཚ་ཚ། །
བསམ་བསམ་མེད་པའི་རྫུན་གྱི་སྐད་ཆ་དང༌། །
ཡང་ཡང་གཏིང་འདྲི་བྱེད་པའི་ཉོག་བཤད་སོགས། །
ལྷད་ལྷད་མེད་པའི་གྲོགས་པོའི་སྐད་འཕྲིན་དེ། ། །
བདེ་བདེ་འཚམས་འཚམས་ཡིན་མིན་བལྟ་སའི་ཡུལ། །
དེ་དེ་པར་རིས་རྫུན་མའི་མགོ་བསྐོར་གཅིག །
མང་མང་དངུལ་ཕྱིར་མི་སེམས་བསྔོགས་མཁན་གཉིས། །
འཆམ་འཆམ་ཁྱིམ་ཚང་འཐོར་བུར་གཏོང་མཁན་སོགས། །
ཡང་ཡང་མཐོང་དུས་བདུད་འདྲེའི་ལག་ཆར་མཐོང་། །
དཀོན་དཀོན་དཔེ་དེབ་གང་འདོད་མཐོང་བ་དང་། །
གསལ་གསལ་ངང་ནས་ཤེས་བྱའི་སློབ་སྟོན་དང་། །
འགྱུར་འགྱུར་མེད་པའི་གྲོགས་པོ་རྙེད་པ་སོགས། །
སྐབས་སྐབས་ལེགས་པའི་ཆ་ཡང་འདི་ལ་མཆིས། །
དཀོན་དཀོན་སློབ་སྦྱོང་དུས་ཚོད་འདི་ཡིས་བརླག །
ཁྲ་ཁྲ་མིག་ཟུང་ནུས་པ་འདི་ཡིས་བརླག །
དྲང་དྲང་མི་སེམས་བཟང་པོ་འདི་ཡིས་བརླག །
དཀོན་དཀོན་མི་བུ་མང་པོ་འདི་ཡིས་བརླག །
225



ཚོར་བའི་ཟིན་ཐོ།-
ཡང་ཡང་ཀློག་ཀྱང་མ་ཚིམ་སྙན་ངག་དང་། །
ཡང་ཡང་ཉན་ཀྱང་མ་ཚིམ་གླུ་གཞས་དང༌། །
ཡང་ཡང་དཔྱད་ཀྱང་མ་ཚིམ་མཁས་པའི་གསུང་། །
མཚམས་མཚམས་འདི་ནས་རྙེད་པ་རིན་ཆེན་ནོར། །
C
འདི་འདི་འདྲ་བའི་ལེགས་ཉེས་མང་མཐོང་ཀྱང་། །
ཟིང་ཟིང་བསམ་པའི་ཐག་སྣེ་འདི་ལ་འཁོན། །
རིང་རིང་ཐག་སྣེ་བཙན་གྱིས་བཀྲོལ་བསམ་མོད། །
དུང་དུང་གྲོགས་ཀྱིས་ཐག་པའི་སྣེ་མོ་ཟིན། །
GK
ཆད་ཆད་མེད་པར་གཡེང་བའི་སེམས་པའི་རྟ། །
ཚོད་ཚོད་བློ་ཡི་སྲབ་ཀྱིས་མ་བཅུན་ན། །
ཤུར་ཤུར་དཀྱུས་སའི་སྐད་འཕྲིན་བསུབས་ན་ཡང་། །
ཕྱོགས་ཕྱོགས་མེད་པར་རྒྱུགས་རྒྱུ་ལག་པའི་མཐིལ། །
ཟབ་ཟབ་ལེགས་བཤད་འཆད་པའི་སྤོབས་པ་མེད། །
སྐབས་སྐབས་སེམས་ལ་གང་དྲན་ཉོག་བཤད་འདིར། །
མཁས་མཁས་ཀུན་གྱིས་ཁྲེལ་དགོད་མི་མཛད་པར། །
གསལ་གསལ་བཀའ་སློབ་གནང་ན་བདག་ཡིད་ཚིམ། །
༢༠༡༤-༡༡:༢༥ཉིན།
226



འཚོ་བའི་དབུས་ཀྱི་རླབས་རིས།
རང་ལ་གྲོས་འདེབས།
ཆོ་མེད་ལས་ལ་མགོ་བོ་རབ་རྨོངས་ནས། །
སྣང་མེད་ངང་ནས་མི་ཚེའི་རི་མགོར་བསྙེགས།།
ཕན་མེད་འགྱོད་པས་ལུས་སེམས་མནར་ན་ཡང་། །
ཅང་མེད་ལག་སྟོང་ཕྱི་མའི་འཕྲང་ལ་ཕྱོགས། །
རྒྱུས་ཡོད་གྲོགས་དང་སྤུན་གྱིས་རྩྭ་ལྟར་བོར། །
ཆ་ཡོད་ཡུལ་དང་ཉེ་འབྲེལ་རྒྱང་དུ་བཀྱེད། །
གང་ཡོད་འཁྱེར་རྒྱུ་སྡིག་པ་མ་གཏོགས་མེད། །
དོན་ཡོད་དགེ་བས་ཕོངས་པའི་ཐ་ཆད་ང་། །
བསམ་ཞིང་བསམས་ན་ཚེ་འདི་ཆུ་བུར་འདྲ། །
བརྟག་ཤིང་དཔྱད་ན་རྒྱུ་ནོར་གཡར་པོའི་རྒྱན། །
འབད་ཅིང་འབད་ན་དགེ་བའི་ལས་ལ་འབུངས། །
འགྲོག་ཅིང་འགྲོགས་ན་ཆོས་ཀྱི་གྲོགས་པོར་འགྲོགས། །
༢༠༡༤-༡༢:༧དགོང་མོར།
227



ཚོར་བའི་ཟིན་ཐོ།
དྲན་སྐུལ།
ཐོག་མར་བསམ་པའི་ཀུན་སློང་བཟང་ན་ཡང་། །
བཤད་རྒྱུའི་དོན་དེས་ཕན་གནོད་མ་ཤེས་ན། །
གཞན་སེམས་དཀྲུགས་པའི་རྒྱུ་རུ་འགྲོ་སྲིད་པས། །
དྲན་ཚད་ཐམས་ཅད་ཁ་ནས་མ་བཤད་ཅིག །
རྒྱང་རིང་གཏམ་ལ་ཕྱེད་བདེན་ཕྱེད་མ་བདེན། །
འགའ་རེའི་གཏམ་ལ་འཕེལ་གྱུར་རྩི་མཆིས་ན། །
བརྟག་ནས་བདེན་པའི་ཡིད་ཆེས་མ་རྙེད་བར། །
གོ་ཚད་རྣམས་ལ་ཉན་འཇོག་མ་བྱེད་ཅིག །
འགའ་རེས་ཆེད་དུ་འཁྲབ་པའི་ལྟད་མོ་མང་། །
འགའ་རེས་ཆེད་དུ་བསླུ་བའི་སྦྱོར་བ་མང་། །
འགའ་རེས་ཆེད་དུ་མཐུན་པ་གྱེས་བྱེད་ན། །
མཐོང་ཚད་ཐམས་ཅད་བདེན་པར་མ་ལྟ་ཞིག །
༢༠༡༤:༡༢༢༢དགོང་མོར།
228



— འཚོ་བའི་དབུས་ཀྱི་རླབས་རིས།
སྐྱེལ་ཐུང་ནས་ཆང་དྭངས་མ།
མང་ཐོས་ཡིད་ཀྱི་ཆུ་འཛིན་སྟུག་པོ་ནས། །
རྣམ་དཔྱོད་རྩོམ་རིག་གློག་གི་འོད་ཞགས་ཅན། །
ཡིད་མཐུན་གྲོགས་ཁྱེད་ཐག་རིང་བྱོན་པའི་ཚེ། །
ལྷད་མེད་སྨོན་ཚིག་སྐྱེལ་ཆང་ཚུལ་དུ་བཏེགས། །
དྭངས་པའི་མཁའ་ལ་གཤོག་ཟུང་རབ་རྒྱས་པའི། །
ལྷ་བྱ་ཁྲུང་ཁྲུང་གྲལ་སྟར་སྒྲིག་འདྲ་ཡི། ། །
ཞོ་གསར་མདོག་གི་ཆུ་འཛིན་ཕུང་པོ་ནི། །
སེམས་མཐུན་གྲོགས་ཀྱི་སྐྱེལ་མའི་སྐྱེལ་དར་ཡིན། །
གཡུ་ཡི་མེ་ལོང་བཞག་འདྲའི་མཚོ་མོ་ལ། །
རབ་དཀར་དབུ་བའི་རླབས་ཕྲེང་འཕྱུར་བ་འདི། །
གྲོགས་ཁྱེད་གང་བསམ་དོན་ཀུན་འགྲུབ་པ་ཡི། །
སེམས་མཐུན་གྲོགས་ལ་བཀྱག་པའི་སྐྱེལ་ཆང་ཡིན། །
ཡངས་པའི་བྱང་ཐང་འདྲ་བའི་དམིགས་འདུན་ཆེད། །
མྱུར་བས་བགྲོད་པའི་མེ་འཁོར་ཇི་བཞིན་དུ། །
འབད་པ་བརྒྱ་དང་བརྩོན་པ་སྟོང་ལྡན་གྱི། ། །
གྲོགས་ཀྱི་རེ་འདུན་ཇི་བཞིན་འགྲུབ་པར་སྨོན། ། ༣༠༡༤:༡༢:༡༣ཉིན།
229



ཚོར་བའི་ཟིན་ཐོ།
རྒྱང་བཞུད་གྲོགས་པོ།
སྐྱོ་བའི་སེམས་རིས་སྤྲིན་པའི་གསེང་གི་དྭངས་གསལ་ཟླ་བའི་ངོས་ལ་འཁྱུད། །
ཞེན་ཆགས་འཕྲེང་སེམས་ཟླ་འོད་ལྷན་དུ་གོམས་ཤིང་འདྲིས་པའི་ཡུལ་དུ་ལུས། །
ཡང་མོའི་གོམ་པའི་འདེགས་འཇོག་ཁྲོད་ནས་མི་བཟོད་ཕྱི་མིག་ལྟ་བ་ཡིས། །
རྒྱང་བཞུད་གྲོགས་པོ་དྲན་པའི་གདུང་བ་སྐྱིད་ཆུ་སྔོན་མོའི་རྒྱུན་ལ་འགྲོགས། །
དྭངས་པའི་མཁའ་ནས་ཉི་འོད་འཚེར་ཡང་ཡ་ཆུང་སེམས་པ་འཁྱགས་ཀྱིས་བསྡམས། །
བཅོས་མའི་འཛུམ་མདངས་ཀུན་ལ་བསྟན་ཡང་བྱང་ཁོག་སྙིང་ཆུང་སྡུག་གིས་མནན། །
རོ་བརྒྱའི་ཟས་རིགས་མདུན་ལ་བཤམས་ཀྱང་ཟ་འདོད་དང་ཁ་གཏིང་ནས་ལོག །
ལུས་པོ་རི་དང་ཀླུང་གིས་ཆོད་པའི་སྙིང་གི་གྲོགས་པོ་ལྷག་ཏུ་དྲན། ། །
འཛུམ་དཀར་ཞལ་ཁྱིམ་ཡིད་ལ་འཆར་ཚེ་དངོས་སུ་མ་འཕྲད་སེམས་པ་སྨྲེང་། །
ཤ་ཚའི་སྙིང་གཏམ་རྣ་ལ་འཇགས་པས་སེམས་ཀྱི་རྨ་ཁར་ན་ཟུག་བཏང༌། །
ལྷད་མེད་བརྩེ་བའི་དྲོད་འཁོལ་རེ་རེས་ཡིད་ཀྱི་ཟུག་རྔུ་ལྷག་པར་འཕེལ། །
ཐག་རིང་རྒྱང་གི་གྲོགས་པོ་ཁྱེད་ཉིད་མ་འཕྲད་སྙིང་ཁ་རྨས་དོན་ཅི། ། །
མདའ་ལྟར་དྲང་བའི་ལུས་པོ་དེ་ཉིད་སེམས་སྡུག་ལྕི་མོས་གཞུ་ལྟར་བཀུག །
ནག་ཅིང་སྣུམ་པའི་སྐྲ་ལོ་དེ་ཉིད་གདུང་བའི་ཆུ་ཡིས་དཀར་པོར་བཀྲུས། །
དཀར་ལ་འཇམ་པའི་ངོ་གདོང་དེ་ཡང་དྲན་པའི་གཉེར་མས་ཁེབས་ལ་ནག །
འབུར་ཞིང་མཛེས་པའི་མིག་ཟུང་དེ་ཉིད་རེ་བས་བལྟས་མཐར་ཀོང་ལ་དིམ། །
23)



--
- འཚོ་བའི་དབུས་ཀྱི་རླབས་རིས།
ཉིན་མོ་ཁྱེད་ཉིད་ཡིད་ལ་དྲན་དུས་སྨྱོན་པ་བཞིན་དུ་དྲན་པ་སྟོར། །
མཚན་མོ་ཁྱེད་ཉིད་སེམས་ལ་འཁོར་དུས་གཉིད་ཡང་སྐྲག་ནས་རྒྱང་དུ་བྲོས། །
ཉིན་མཚན་དབྱེར་མེད་དྲན་པའི་ལོ་ཟླ་འཛུབ་མོར་དྲངས་ཏེ་རི་མོ་ཟད། །
དྲན་ཞིང་སྒུག་པའི་རེ་བའི་མྱུ་གུར་མཉམ་འཛོམས་འབྲས་བཟང་ཨེ་ཡོད་དམ། །
དམ་ཚིག་དར་གྱི་མདུད་པ་མ་ལྷོད་ངོས་དང་ལྐོག་གི་བྱ་བ་མེད། ། །
ལྷད་མེད་རང་གཤིས་དཀར་གཙང་ཤོག་བུར་རྒྱབ་མདུན་རི་མོ་ཅི་ཡང་མེད། །
སེམས་མཐུན་གྲོགས་པོ་རྒྱང་ལ་གྱེས་དགོས་སྔོན་ལས་ངན་པས་ལན་ཟེར་ན། །
མ་འཕྲད་སེམས་གདུང་དེ་ཙམ་མྱོང་བས་ལས་ངན་མ་ཟད་རྟག་པ་འདྲ། །
མཐོང་གྲོལ་རྟེན་གསུམ་དྲུང་དུ་བཅར་ནས་རྣམ་དག་དད་པས་སྨོན་ལམ་བཏབ། །
མཐོན་པོའི་རི་རྩེ་དྭངས་པའི་ཆུ་ཡི་འགྲམ་ནས་ལྷ་བསང་གཙང་མ་བཏང་། །
ཕོངས་པའི་སྤྲང་པོ་འབྱོར་མེད་ནད་པར་གཏོང་བའི་སྦར་མོ་ཡངས་པོར་ཕྱེ། །
ཕྱི་མར་ཕན་པའི་རང་གཞན་དོན་མིན་ཚེ་འདིར་མཁོ་བའི་སྨོན་པ་ཞིག །
ཚེ་རིང་རྣམ་དྲུག་ཚེ་ལྟར་མེད་ཀྱང་མཐུན་པ་སྤུན་བཞིའི་མཉམ་འཛོམས་ངང་། །
མཐོ་རིས་ལྷ་ཡི་བདེ་བ་མེད་ཀྱང་འཇིག་རྟེན་མི་ཡི་དྲོད་འཁོལ་བཅས། །
ཤི་ནས་འབྲལ་དགོས་ཆོས་ཉིད་ལགས་ཀྱང་གསོན་བྲལ་མེད་པའི་འདུན་པ་ཞིག །
དྲན་པའི་མཐའ་དང་སྙིང་གི་དཀྱིལ་ནས་ཡང་ཡང་སྨོན་པ་ཉག་གཅིག་ལགས། །
2:31



ཚོར་བའི་ཟིན་ཐོ།-
ཚོར་བའི་ཟིན་ཐོ།——————
མཛེས་པའི་གངས་ལྗོངས་དགའ་བའི་ཕ་ཡུལ།
ཁ་བའི་ཟེགས་མ་འབུམ་དུ་བརྩེགས་པའི་གངས་རི་ཤེལ་གྱི་མཆོད་རྟེན་དང༌། །
གངས་ཆབ་བསིལ་མ་བསྐལ་པར་བསགས་པའི་མཚོ་མོ་གཡུ་ཡི་མཎྜལ་དངོས། །
རྫ་རི་སྨུག་པོ་ཕྱི་ཡི་དགྲ་བོར་རྔམས་འདྲའི་དམག་དཔོན་རིན་ཆེན་སོགས། །
མཛེས་ཤིང་ཕྱུག་པ་གངས་ལྗོངས་གཡང་ཁྱིམ་སྙན་པ་ཕྱོགས་ཀྱི་བུ་མོས་སྒྲོག །
ཡངས་པའི་སྤང་ལྗོངས་གཡུ་ཡི་གཞོང་པར་མཛེས་པའི་མེ་ཏོག་ཕྲ་རྒྱན་མཛེས། །
དུང་ཕྲེང་གཏོར་འདྲའི་ལུག་གི་ཁྱུ་ཚོགས་མིག་སྨན་མདངས་ལྡན་གནག་ཕྱུགས་ཚོགས། །
བང་རྩལ་ཟེར་མ་རླུང་ལ་འགྲན་པའི་འདོ་བ་རྟ་སོགས་བག་ཕེབས་ངང་། །
རྩྭ་ཆུར་རོལ་ཞིང་ཅི་དགར་རྩེ་བའི་ཕ་ས་སྨུག་པོ་གངས་ལྗོངས་ཡུལ། །
ནོར་འཛིན་སྔོན་མོར་སྙེ་མའི་རྦ་རླབས་མཐའ་ཡི་རྒྱ་མཚོ་དྲངས་པ་འདྲ། །
པད་ཁའི་མེ་ཏོག་ཡོངས་སུ་བཞད་པས་ལྷ་ཡི་སྐྱེད་ཚལ་འཕོས་པ་བཞིན། །
སྲན་མའི་ལག་བརྡང་ཕྱོགས་སུ་སྦྲེལ་བ་དགའ་བའི་སྤུན་ཟླ་འཕྲད་དང་མཚུངས། །
ཞིང་ཐང་མིག་མངས་རིས་སུ་བཀྲ་བའི་ཁ་བའི་ཡུལ་གྱི་མཛེས་པ་བཀྲ། ། །
རི་ཀླུང་གང་སར་གདོད་མའི་ནགས་དང་ཤིང་སྣ་འདྲ་མིན་ཕུན་སུམ་ཚོགས། །
སྨན་རྩྭ་སྣ་མང་མེ་ཏོག་འདྲ་མིན་བགྲང་བར་བརྒྱ་བྱིན་མིག་སྟོང་ལྡིར། །
གངས་ཆུ་རྫ་ཆུ་བརྒྱད་ལྡན་ཆུ་བོར་རྔམས་ནས་ཚངས་པའི་གདོང་བཞི་བགྲད། །
ཁ་བ་གངས་རིའི་མཛེས་པ་འདི་ལ་ལྷ་ཡང་མགུ་ནས་ས་ལ་བབས། །
མཐོ་བའི་རི་བོར་གསེར་དངུལ་ནོར་བུའི་གཏེར་ཁ་སྣ་ཚོགས་ཁོག་ལ་སྦྲུམ། །
དམའ་བའི་མཚོ་ནང་རྡོ་ཡི་སྙིང་པོ་རིན་ཆེན་སྣ་ཚོགས་བྱུར་བུར་གཏམས། །
232



- འཚོ་བའི་དབུས་ཀྱི་རླབས་རིས།
བར་གྱི་ཐང་དང་ས་ཕྱོགས་གང་སར་གཏེར་ཁ་འདྲ་མིན་མང་བས་ན། ། །
གངས་ཅན་ནོར་བུའི་འབྱུང་གནས་ཞེས་པའི་མིང་དོན་མཚུངས་པར་ཀུན་གྱིས་སྒྲོག །
ཨ་སྔོན་མཐོན་པོ་རྒྱ་མཐིང་མདོག་ལ་སྤྲིན་བཟང་ཞོ་གསར་སྤུངས་པ་འདྲ། །
བར་གྱི་མཁའ་རླུང་གཙང་ལ་སོས་པ་འབགས་གཙོག་རྫས་ངན་གཡའ་མ་གོས། །
ཡངས་པའི་སྤང་ལྗོངས་མཛེས་ལ་དྲི་ཞིམ་གང་སར་གད་སྙིགས་དྲི་མས་དབེན། །
གཙང་ཞིང་མཛེས་པའི་ཁ་བའི་ལྗོངས་འདི་དག་པའི་ཞིང་མཆོག་ཅིས་མ་ཡིན། །
བར་སྣང་མཁའ་ལ་བྱ་བྱིའུ་སྣ་ཚོགས་ཅི་དགར་གཤོག་རྩལ་ངོམས་ཤིང་འཕུར། །
རི་དང་ཐང་ལ་རི་དྭགས་འདྲ་མིན་རྩེད་འཇོར་ངོམས་པ་མེད་པར་རོལ། །
སྔོན་མོའི་ཆུ་ནང་ཉ་རིགས་དུ་མ་གནོད་མེད་ཅི་འདོད་རྐྱལ་གྱིས་རྩེ། ། །
ཐམས་ཅད་འཚེ་མེད་ཞི་བས་འཚོ་བའི་ཞི་བདེའི་གནས་མཆོག་གངས་ཅན་ཡུལ། །
ཕྱི་ནས་བལྟས་ན་མཁའ་རླུང་གཙང་ཞིང་ཡུལ་ལྗོངས་མཛེས་པ་གངས་ཅན་ཡུལ། །
ནང་ནས་བལྟས་ན་ཚ་གྲང་སྙོམས་པ་ཡིད་སེམས་འཛིན་པའི་གཡང་ཁྱིམ་ཉིད། །
གསང་བ་འཕགས་མཆོག་སྤྱན་རས་གཟིགས་ཀྱི་ཞིང་ཁམས་ཁ་བ་རི་བའི་ཡུལ། །
ཁྱེད་ཀྱི་པང་ན་འཚོ་བའི་བུ་ཕྲུག་བྱམས་བརྩེས་གཤིས་རྒྱུད་ཡོངས་སུ་སྣུམ། །
.
༢༠༡༤-༡༢:༢༦ཉིན།
2:33



ཚོར་བའི་ཟིན་ཐོ།
འདས་ལོའི་སྡོམ་ཚིག
ཉིན་ཞག་སུམ་བརྒྱ་རེ་ལྔའི་ཕྲེང་བ་རིང་མོ། །
ཚོར་མེད་གཡེང་བའི་ངང་ལ་རྫོགས་འདྲར་སྣང་ཡང་། །
བརྟགས་ཚེ་སྡུག་དང་དགའ་བའི་གནས་ཚུལ་མང་པོ། །
མཚོ་མོ་རླུང་གིས་བསྐྱོམས་པའི་གཉེར་རིས་འདྲ་བ། །
དབང་མེད་ལས་ལ་བསྐོས་པའི་ཆག་སྒོ་ངན་པ། །
བཟློག་མེད་མགོ་ཐོག་ལྷུང་བའི་མི་བཟོད་གདུང་བ། །
ཆད་མེད་གཅིག་མིན་གཉིས་མིན་མང་དུ་འཕྲད་དུས། །
བར་མེད་དབུགས་རིང་བརྩེག་པའི་ངལ་བ་བླངས་སོ། །
དུང་སེམས་ཅན་གྱི་བརྩེ་བའི་སྲིང་མོ་ཆུང་ཆུང་། །
དབང་མེད་མཐར་བྱེད་དཔོན་གྱི་ཞགས་པས་ཟིན་དུས། །
དྲན་འཛིན་དུམ་བུ་བརྒྱ་ལ་གས་པའི་གདུང་བ། །
ལོ་འདིར་མྱོང་བ་མི་ཚེའི་འགག་འཕྲང་དོག་པོ། །
སླེབས་དཀའི་གནས་བཟང་དུ་མར་ལས་ཀྱིས་འབྱོར་ཞིང་། །
མཇལ་དཀའི་རྟེན་གསུམ་མང་པོར་དང་བས་མཇལ་བ། །
འཕྲད་དཀའི་ཆོས་གྲོགས་བཟང་པོའི་བཀའ་དྲིན་དག་ལ། །
བརྗེད་དཀའི་རི་མོ་སྙིང་གི་ངོས་ལ་བརྐོས་ཡོད། །
234



- འཚོ་བའི་དབུས་ཀྱི་རླབས་རིས།
གང་དྲན་ལྷུག་པར་སྨྲ་བའི་ཁར་ཐུག་སྤྱོད་པ། ། །
ཅི་བསམ་གདོང་ནས་མངོན་པའི་ལྷད་མེད་གཤིས་ཀ ། །
འཛེམས་ཟོལ་ཚོན་གྱིས་མ་བསྐུས་བཅོས་མིན་ངོ་གདོང་། །
མཐུན་པའི་གྲོགས་ཀྱི་མཛའ་བརྩེར་གཡུ་མཚོ་འཁྱིལ་སོང་། །
གདུང་བའི་མིག་ཆུས་བཀྲུས་པའི་སྐྱོ་མདོག་བཞིན་རས། །
སྤྲོ་བའི་ཡིད་ཀྱིས་བསྐུལ་བའི་དགའ་བའི་འཛུམ་ཆུང་། །
དགའ་སྐྱོ་སྡུག་གསུམ་སྤེལ་མའི་འཚོ་བའི་བརྙན་རིས། །
འདས་ལོར་དངོས་སུ་བྱུང་བའི་ལོ་རྒྱུས་རང་ཡིན། །
༢༠༡༤-༡༢:༣༡ཉིན།
235



ཚོར་བའི་ཟིན་ཐོ། -
( )
ངན་ཞེན་ལེ་ལོའི་ངོ་གདོང༌། །
ཕུན་ཚོགས་ལྷ་ཡི་ལམ་ལ་ལང་ལོང་གཡོ་བའི། །
ཞོ་གསར་སྤུངས་འདྲའི་སྤྲིན་དཀར་གོས་སུ་རེ་བ། །
རང་བློ་ནང་དུ་བཀུག་ནས་ཞིབ་མོར་དཔྱད་ན། །
ངན་ཞེན་ལེ་ལོ་མཁན་པོའི་རྣམ་འགྱུར་དངོས་གནས། །
གཟུགས་མེད་རླུང་བུར་བརྫུས་པའི་དབུགས་རིང་ཁྲོད་དུ། །
སྨིན་མ་འུད་ཀྱིས་བསྡུས་པའི་བསམ་གཞིགས་དབུས་ནས། །
ཡོད་ཚད་སྟོང་པར་བརྗེ་བའི་ངན་ཞེན་ལེ་ལོའི། །
སེང་རས་སྲབ་པོའི་འོག་གི་འཇིགས་རུང་ངོ་གདོང༌། །
འཁྱགས་པ་ཉི་མར་བསྲོས་པའི་འོད་ལ་དམིགས་ནས། །
ཡིད་བཞིན་ནོར་འོད་ལ་མཐོང་ཞེན་ཅིང་ཆགས་པ། །
སྣེ་གདོང་རྒྱལ་པོར་སྐྱེས་པའི་སྣང་ཞེན་དེ་འདྲ། །
བླུན་པོ་བདག་འདྲར་སྐྱེས་པ་ཉུང་ཉུང་མ་ཡིན། །
སྟོང་བསམ་སྒེག་མོའི་འཛུམ་ལ་སྲེད་པ་ཆེ་བས། །
སྣང་བ་གསེར་དུ་རེ་བའི་འཁྲུལ་པ་རྒྱས་སྟབས། །
གསེར་ཕྱེ་བྱེ་མར་བསྒྱུར་བའི་ངན་སྔགས་དེ་འདྲ། །
བྱིས་བློ་འདྲ་བའི་མིག་འཕྲུལ་མཁན་པོའི་བྱ་བ། །
236



- འཚོ་བའི་དབུས་ཀྱི་རླབས་རིས།
འཇའ་ཚོན་ལག་པས་བཟུང་བྱེད་བྱིས་པའི་མཚར་གཏམ། །
རེ་སྨོན་ཙམ་ལས་བརྗོད་བྱས་སྟོང་པར་ཤེས་ཀྱང་། །
དེ་དང་རིགས་གཅིག་དོན་སྟོང་མཚར་པོའི་བྱ་བར། །
འཛིན་པ་ཨ་མཐས་སྐྱེས་པ་བྱིས་པའི་བྱིས་པ། །
སྤྲིན་པ་རྟ་བཞིན་བཞོན་པའི་རྒྱ་ཡི་གཏམ་རྒྱུད། །
མདའ་མོས་ལ་ལུང་བརྒལ་བའི་བོད་ཀྱི་སྒྲུང་གཏམ། །
མཚར་སྣང་བློ་ཡི་སྒོ་མོ་འབྱེད་པའི་ཐབས་ལས། །
ང་འདྲའི་བླུན་པོས་འཛིན་ལྟར་དངོས་དོན་ཨ་ཡིན། །
ལྷ་དབང་གསེར་ཁྲི་གནོན་འདོད་སྤྲང་པོའི་སྟོང་བསམ། །
ངང་ཤ་ཞིམ་བཟས་བྱ་འདོད་སྦལ་བའི་རྨི་ལམ། །
མ་སྦྱངས་གང་ཡང་ཤེས་འདོད་བྱིས་བློའི་འཁྲུལ་སྣང་། །
ཐམས་ཅད་ངན་ཞེན་ལེ་ལོ་འདི་ལ་རྫོགས་འདུག །
སྲིད་པའི་ཕུན་ཚོགས་དུ་མས་ཞབས་ནས་བཏེག་ཅིང་། །
ཤ་རུལ་སྦྲང་མ་འདྲ་བའི་གྲོགས་ཀྱིས་བསྐོར་བ། ། །
གཏམ་སྙན་རོལ་མོ་བཞིན་དུ་རྣ་བར་དཀྲོལ་དུས། །
སྲིད་གསུམ་བདག་པོར་ཞེན་པའང་ལེ་ལོས་བསླུས་སོ། །
༢༠༡༥:༡:༥ཉིན།
237



ཚོར་བའི་ཟིན་ཐོ།-
འཛུམ་མདངས།
ཀྱག་ཀྱོག་འཚོ་བའི་ལམ་བུའི་སྟེང་དུ། །
འདྲིས་དང་མི་འདྲིས་མི་ཚོགས་ཁྲོད་ལ། །
ཀུན་ལ་མཐུན་ལ་ཀུན་གྱིས་དགའ་བར། །
བཅོས་མིན་འཛུམ་པའི་མདངས་ལ་སུས་དོ། །
རྙོག་ཅིང་འཛིང་པའི་ལམ་བུ་དོག་ཅིང་། །
འགལ་རྐྱེན་བར་ཆད་གཅིག་ལས་གཅིག་ཆེར། །
འཛུམ་དང་བཅས་པས་གདོང་ལེན་བྱས་ན། །
མི་ཚེའི་འཚོ་བར་སྙིང་པོ་ལྡན་ཡོང་། །
མ་བཅོས་སེམས་ཀྱི་དབུས་ནས་སྐྱེས་པའི། །
མཚར་སྡུག་འཛུམ་གྱི་མེ་ཏོག་དཀར་པོ། །
ཕྱོགས་བཞིའི་བུང་བ་བརྒྱ་ཕྲག་འདུ་བ། །
བརྩེ་བའི་དྲི་བསུང་མཐུལ་བས་ལོས་ཡིན། །
ལྷད་མེད་དྭངས་པའི་ཡིད་ནས་མེད་པའི། །
གཡོ་སྒྱུའི་ཁྲེལ་དགོད་ཇི་ལྟར་བགད་ཀྱང་། །
རི་མོའི་མེ་ཏོག་ཇི་ལྟར་མཚར་ཡང་། །
བུང་བ་མི་འཁོར་དཔེ་ལས་མ་འདས། །
238



-འཚོ་བའི་དབུས་ཀྱི་རླབས་རིས།
ཞི་དུལ་འཛུམ་གྱིས་དར་ཁ་འཇམ་པོས། །
ཁྲོ་བའི་མཚོན་ཡང་མ་ལུས་བཏུམས་པའི། །
དངོས་ཡོད་འཚོ་བའི་ཁྲོད་ཀྱི་སྣང་བརྙན། །
སྔར་ནས་ད་བར་བཞེངས་པར་ཚད་མེད། །
བླ་མ་འཛུམ་ན་བསོད་ནམས་སྐྱེ་ཞིང་། །
ཕ་མ་འཛུམ་ན་དྲིན་ལན་གསོས་ལ། །
ཐམས་ཅད་འཛུམ་ན་ཀུན་དང་མཐུན་པའི། །
ཡ་རབས་བཟང་སྤྱོད་བྱ་བར་འབད་མཛོད། །
༢༠༡༥:༡:༢༧ཉིན།
239



ཚོར་བའི་ཟིན་ཐོ།
སོ་ནམ་ལོ་གསར།
བཀྲ་ཤིས་ཕྱེ་མར་ཇོ་མོ་བླ་རིར་སྤྲུལ། །
ཞིམ་པོའི་མཆོད་ཆང་གཡུ་མཚོ་སྔོན་མོར་བརྫུས། །
དཀར་གཙང་མཇལ་དར་ཡར་ཆབ་གཙང་པོས་འདྲེན། །
མ་བསྒྲིགས་རྟེན་འབྲེལ་ལྷུན་གྲུབ་དེ་རིང་འགྲུབ། །
ཡེ་ཤེས་སྤྱན་ལྡན་ཀུན་གཟིགས་རིམ་བྱོན་དང་། །
ས་ཆེན་དཔལ་གྱི་སྒྲོན་མེའི་གདུང་བརྒྱུད་སོགས། །
རིས་མེད་མཁས་གྲུབ་དུ་མས་བྱིན་བརླབས་པའི། །
ཡུལ་འདིར་སོ་ནམ་ལོ་ཡི་མགོ་མོ་ཚེས། །
ཚེ་རིང་ལོ་ལེགས་གཡང་ལུང་སྣུམ་པོ་འདིར། །
རྩ་ཆེའི་དབེན་གནས་བྱིན་རླབས་དཔལ་གྱིས་ཕྱུག །
ཆེན་པོའི་ཆོས་སྡེར་ཆོས་ཀྱི་སྒྲོན་མེ་གསལ། །
སྐྱིད་པའི་ཡུལ་ལ་ལོ་ཆུང་ལོ་གསར་ཚེས། །
ཕུ་ཡི་གངས་དཀར་རི་བོའི་བཀྲག་མ་ཉམས། །
མདའ་ཡི་གཙང་ཆུ་སྔོན་མོའི་ཁ་མ་བྲི། །
བར་ན་ཞིང་འབྲོག་ལོ་ཕྱུགས་ལེགས་པ་ལས། །
བདེ་སྐྱིད་འཚོ་བ་སུ་ལའང་སྨོན་དགོས་མེད། །
24)



- འཚོ་བའི་དབུས་ཀྱི་རླབས་རིས།
ཐུན་མོང་མ་ཡིན་གཟབ་འཕྱོར་མིག་ལ་བཀྲ། །
སྨོན་ཚིག་ཁ་གཡང་གུས་སྲོལ་རྒྱུན་དུ་ཤིས། །
ལུས་ལ་ནད་མེད་སེམས་པ་སྐྱིད་པས་བདེ། །
ཡ་རབས་གོམས་སྲོལ་གང་ནས་བལྟས་ཀྱང་ལེགས། །
སྔོན་དུས་མཁས་དབང་དུ་མ་འབྱུང་བའི་གནས། །
བར་དུ་བོད་ཡིག་སློབ་སྦྱོང་དར་བའི་སར། །
ད་ལྟ་རྒྱན་བཙུགས་ཆང་གིས་མ་བསླད་པར། །
ཤེས་རིག་གོང་འཕེལ་ཡུལ་དུ་བཀྲ་ཤིས་ཤོག །
སྤང་ལྗོངས་གཡུ་ཡི་གཞོང་པ་ལྟ་བུའི་ནང་། །
འབྲི་གཡག་ལུག་ཁྱུ་རིན་ཆེན་ཕྲ་རྒྱན་དང་། །
སྦྲ་ནག་གྲུ་བཞིའི་ཚེ་སྲོག་མ་ཆད་བར། །
ཨ་ཁུ་འབྲོག་པ་ཕྱུག་པའི་བཀྲ་ཤིས་ཤོག །
ལུག་མགོ་མར་གྱི་ཚོན་སྣས་བརྒྱན་པ་འདིས། །
བེའུ་ལུག་འཕེལ་ཁ་དར་བའི་བཀྲ་ཤིས་ཤོག །
ལོ་ཕུད་མར་གྱི་ཡས་ཟེས་བསྒྲོན་པ་འདིས། །
བང་བ་འབྲུ་ཡིས་གང་བའི་བཀྲ་ཤིས་ཤོག །
ལྷ་ཆོས་བསྟན་པ་དར་བས་བཀྲ་ཤིས་ཤིང་། །
མི་ཆོས་ཉམས་པ་མེད་པའི་བདེ་ལེགས་ཤོག །
མཐུན་སྒྲིལ་ལག་ཟུང་ནམ་ཡང་མི་ལྷོད་པར། །
ཤེས་དཔལ་འབྱོར་བ་ཕུན་སུམ་ཚོགས་པར་ཤོག །
241



ཚོར་བའི་ཟིན་ཐོ།
གར་ལ་རོལ་བའི་ལྷ་བསང༌།
ཞོགས་པའི་བསིལ་རླུང་འཇམ་པོ་དེ་ཉིད་ཆིབས་པའི། །
དར་དཀར་ན་བཟའ་བཀླུབ་པའི་ལྷ་བསང་དག་ནི། །
ལྡེམ་ལྡེམ་གར་དང་བཅས་ཏེ་དག་པའི་ཞིང་དུ། །
དད་ལྡན་འདོད་དོན་གསོལ་བར་བྱོན་པ་འདྲའོ། །
ལན་རེ་རབ་མཛེས་གར་མཁན་ལྷ་མོའི་ལུས་ལ། །
རེ་བ་སྟོང་གི་སྨོན་ཚིག་ཁོང་ན་སྦྲུམ་བཞིན། །
དྭངས་གཙང་ལྷད་མེད་དུང་གི་རང་མདངས་འཛིན་པ། །
ལྷ་བསང་ཁྱེད་ཉིད་ལྷ་མིའི་འབྲེལ་མཐུད་ཕོ་ཉ། །
སྐྱིད་པའི་ཁ་རྒྱགས་མ་ཡིན་རེ་བའི་སྨོན་པ། །
རང་དོན་དྲི་མས་མ་སྦགས་བདེ་བའི་གཞི་མ། །
དམར་ཆུང་སྙིང་ཁ་གས་པའི་དྲང་པོའི་མཚལ་བྲིས། །
མཆོག་གསུམ་ལྷ་ལ་འབུལ་བའི་ཞུ་འཕྲིན་མ་ནོར། །
སྐབས་རེ་དར་དཀར་ཟོལ་གྱིས་ས་ལ་བབས་པའི། །
རབ་མཛེས་ལྷ་བསང་སྒེག་མོས་མི་ཡུལ་འགྲོ་བར། །
ཉམས་ལྡན་གར་ལ་རོལ་བའི་བརྡ་དང་མཚན་མས། །
ལེགས་ཉེས་བླང་དོར་གདམས་པ་འདི་འདྲ་སྟོན་སྐད། །



འཚོ་བའི་དབུས་ཀྱི་རླབས་རིས།
ངང་རྒྱུད་དར་ལས་རིང་བའི་བརྩོན་པ་མེད་ན། །
སྨོན་ལམ་ཙམ་གྱིས་བསམ་པའི་རེ་དོན་མི་འགྲུབ། །
མཐོ་དམན་གང་ལ་གང་འཚམས་ཤེས་རབ་མེད་ན། །
ལྐུགས་པ་ཨུ་ཚུགས་དུ་བས་ལྕགས་མཁར་མི་སྒྲོལ། །
མཚམས་རེ་འབབ་ཆུ་བཞིན་དུ་ཐུར་ལ་རྒྱུགས་པའི། །
སྐྱོ་བ་ཁོང་ལ་སྦས་པའི་ལྷ་བསང་མཛངས་མས། །
མི་བཟོད་ལུས་ཀྱི་ཚུགས་ཀ་འཁྱར་འཁྱོར་གཡོ་བཞིན། །
དྲན་སྐུལ་བརྡ་དང་མཚན་མ་འདི་འདྲ་སྟོན་སྐད། །
རང་ས་གཅེས་འཛིན་བྱེད་པའི་བློ་ཡིས་ཕོངས་ལ། །
གསུང་རབ་རྡོག་པས་བརྫིས་པར་ཉམ་ང་མེད་པ། །
འགྱིག་གིས་རི་བོ་བཏུམས་པའི་ཆོས་ཚུལ་འདི་འདྲས། །
རླུང་རྟ་འབབ་ཆུ་བཞིན་དུ་ཐུར་དུ་ཆགས་སྐད། །
ལྡེམ་ལྡེམ་གར་ལ་རོལ་བའི་ལྷ་བསང་སྒེག་མོས། །
ཡང་ཡང་གསལ་བར་སྟོན་པའི་བླང་དོར་འདི་དག །
ནན་ནན་བློ་ཡིས་བརྟག་པའི་དཔྱད་པའི་གཞི་ལ། །
ནག་ནག་ཡི་གེའི་ལམ་དུ་འབད་པས་སྤེལ་ལོ། །
243



ཚོར་བའི་ཟིན་ཐོ།-
སྒྲོན་མེ།
མཁྱེན་པའི་ཐུགས་རྗེས་གཞན་ཉིད་གཅེས་པར་འཛིན།
སྐྱོབ་པའི་ནུས་མཐུས་འགྲོ་ཀུན་ཞི་བདེར་འཁྲིད། །
མཛད་པའི་འཕྲིན་ལས་གདུལ་བྱའི་དོན་ལ་སྤྱོད། །
བཅོམ་ལྡན་ཤཱཀྱའི་རྒྱལ་པོ་ཁྱོད་ལ་བསྟོད། །
མ་ནོར་ལམ་སྟོན་བཤེས་གཉེན་ཚུལ་བཞིན་བསྟེན། །
ཁས་བླངས་སྡོམ་པ་མིག་འབྲས་བཞིན་དུ་བསྲུང༌། །
རྣལ་མའི་བློ་ཡིས་གསུང་རབ་གཞུང་ལུགས་ཀུན། །
ངོམས་མེད་སྦྱངས་པའི་ཆོས་གྲོགས་དག་ལ་གུས། །
རི་དྭགས་སྒྲ་ལ་ཆགས་པ་ཇི་བཞིན་དུ། །
རྩེ་གཅིག་ཡིད་ཀྱིས་གསུང་རབ་དགོངས་འགྲེལ་ལ། །
ཞིབ་མོར་མཇལ་བའི་སྐལ་བཟང་དང་ལྡན་ན། ། །
འདི་དང་འདི་འདྲའི་ཤེས་རབ་ལན་གཅིག་འཐོབ། །
དལ་འབྱོར་འདི་ཉིད་ཤིན་ཏུ་དོན་ཆེ་བ། །
མ་རྟོགས་གཅེས་འཛིན་བསམ་པ་མི་སྐྱེ་ཞིང་། །
ཤིན་ཏུ་རྙེད་དཀའ་གཉའ་ཤིང་བུ་གའི་དཔེས། །
རེམས་ནས་དམ་ཆོས་བསྒྲུབ་པའི་ངེས་ཤེས་རྙེད། །
214



འཚོ་བའི་དབུས་ཀྱི་རླབས་རིས།
དུས་ཀྱི་ནམ་ཟླ་ཀ་བུམ་ཆགས་འཇིག་སོགས། །
མངོན་སུམ་དབང་པོར་སྣང་བའི་མི་རྟག་པ། །
ཕྲ་བའི་ཆོས་དང་རང་ཉིད་རྟག་འཛིན་ལས། །
ལྡོག་པའི་ཕྱིར་དུ་དཔེ་ལ་འཁྱེར་དགོས་ཤེས། །
མི་རྟག་འཁོར་བའི་ཆོས་ལ་ཞེན་ཅིང་ཆགས། །
མི་བརྟན་སྲིད་པའི་བདེ་བ་འཐོབ་ཕྱིར་བརྩོན། །
མི་མཐོང་ཕྱི་མ་ཡོད་མེད་ཐེ་ཚོམ་ཅན། །
མི་བསླུའི་ལྷ་ཆོས་རྣལ་མ་མིན་པར་ཤེས། །
བཙོན་པ་བཙོན་ནས་ཐར་འདོད་ཇི་བཞིན་བློས། །
སྡུག་བསྔལ་གསུམ་གྱིས་གཙེས་པའི་འཁོར་བ་ལ། །
སྐད་ཅིག་ཡུད་ཙམ་གནས་ན་སྡུག་བསྔལ་བས། །
མྱུར་བར་ཐར་ཕྱིར་དམ་ཆོས་བསྒྲུབ་དགོས་ཤེས། །
མ་རིག་ལིང་ཏོག་མཐུག་པོས་མིག་བསྒྲིབས་པས། །
ང་དང་ཁོ་ཞེས་དགྲ་གཉེན་རྣམ་རྟོག་སྐྱེས། །
དེ་ལ་བརྟེན་ནས་ཆགས་སྡང་བཟང་ངན་ལས། །
ཏིལ་གྱི་གང་བུ་བཞིན་དུ་འཕེལ་བར་ཤེས། །
རང་ཉིད་བདེ་འདོད་སྡུག་བསྔལ་མི་འདོད་བཞིན། །
འགྲོ་ཀུན་སེམས་ཅན་ཐམས་ཅད་དེར་མཚུངས་ན། །
གཞན་ཀུན་ཡལ་བར་བོར་ནས་རང་ཞི་བདེར། །
བགྲོད་པར་བརྩོན་པ་མི་འོས་སེམས་སུ་ཤེས། །
ܠܛܝ



ཚོར་བའི་ཟིན་ཐོ།-
འདུན་པ་གཉིས་ལྡན་བྱང་ཆུབ་སེམས་མཆོག་དེ། །
འབད་པ་དྲག་པོས་རྒྱུད་ལ་བསྟེན་པ་དང༌། །
རང་བདེ་དོར་ནས་གཞན་དོན་ལྷུར་ལེན་པའི། །
རྒྱལ་སྲས་སྤྱོད་བཟང་རྣམས་ལ་བསླབ་ཚུལ་ཤེས། །
གཤིས་བཟང་ཞིང་ས་གཤིན་པོ་ཡངས་ན་ཡང༌། །
འབད་དང་རྩོལ་བའི་ཆུ་ལུད་མ་དྲངས་ན། །
དད་སེམས་ཙམ་གྱི་ས་བོན་གཅིག་པུ་ལས། །
དགེ་བའི་འབྲས་བུ་ཕུན་ཚོགས་མི་འབྱུང་ཤེས། །
བསོད་ནམས་ནོར་གྱིས་བུ་ལོན་མ་བླངས་པས། །
མཐུན་རྐྱེན་ཟོང་གིས་འདུ་འགོད་ཅི་ལས་འབྱུང༌། །
དེ་ཕྱིར་དགེ་བའི་ཞིང་ས་ཡངས་པ་ལ། །
སྦྱིན་པའི་ས་བོན་ཕྱོགས་མེད་བཏབ་རྒྱུ་ཤེས། །
མཁན་སློབ་སྤྱན་སྔར་ཇི་ལྟར་ཁས་བླངས་པའི། །
རྣམ་གསུམ་སྡོམ་པ་དགོས་འདོད་ནོར་བུའི་མཆོག །
བག་མེད་རྐུན་པོའི་ལག་ཏུ་མ་ཤོར་ན། །
གཏན་བདེའི་ཅི་འདོད་དངོས་གྲུབ་འོང་བར་ཤེས། །
གང་ཞིག་བདག་ལ་སྨོད་ཅིང་གཤེ་བ་འམ། །
བརྡེག་འཚོག་མི་སྙན་སྒྲོ་སྐུར་ཅི་བྱས་ཀྱང༌། །
གནོད་ལན་ཕན་ང་ས་འཇལ་བར་སེམས་པ་ཡི། །
བཟོད་པའི་གོ་ཆ་ཀུན་གྱི་ཕན་བདེར་ཤེས། །
246



- འཚོ་བའི་དབུས་ཀྱི་རླབས་རིས།
ས་ལམ་མཁྱེན་པའི་ཡོན་ཏན་ཇི་སྙེད་ཀུན། །
འཐོབ་ཕྱིར་བརྩོན་པའི་གྲོགས་ལ་མི་བསྟེན་ན། །
ཕྱུག་པོའི་རྒྱུ་ཚོགས་བརྩི་བའི་དབུལ་པོ་འདྲ། །
དེ་ཕྱིར་གཡེལ་མེད་བརྩོན་པ་བསྟེན་རྒྱུ་ཤེས། །
ཤེས་རབ་རལ་གྲིར་བརྩོན་གྲུས་བརྡར་རྡོ་ཡིས། །
སོ་ཁ་ཕྱུང་ཡང་གཡེང་མེད་རྩེ་གཅིག་ཏུ། །
དྲན་པའི་བློ་ཡིས་བརྟན་པར་མི་གནས་ན། །
སྒྲིབ་གཉིས་དགྲ་ཚོགས་མི་ཐུལ་གནས་ལུགས་ཤེས། །
ཆོས་ཉིད་རྗེན་ཆར་རྟོགས་པའི་ཤེས་རབ་མིག །
འཁོར་བའི་འཆིང་ཐག་གཅོད་པའི་རལ་གྲི་ཆེར། །
སྙིང་རྗེ་ཆེན་པོའི་ཤུགས་ཀྱིས་གྲོགས་འགྲོགས་ཚེ། །
སྲིད་ཞིར་མི་གནས་བྱང་ཆེན་བསྙེགས་ཚུལ་ཤེས། །
འདི་དག་ཀུན་ཀྱང་བཤེས་གཉེན་དམ་པ་ཡིས། །
གདམས་པ་ཇི་བཞིན་རང་རྒྱུད་ལ་སྦྱར་ནས། །
ཉེས་པའི་ཚོགས་ཀུན་ལྷག་མེད་དོར་བ་དང་། །
ལེགས་པའི་ཡོན་ཏན་ཡར་ཟླར་འཕེལ་བར་ཤོག །
བསྟན་དང་འགྲོ་བའི་ཉེར་འཚོར་གྱུར་པ་ཡི། །
ལམ་སྟོན་བཤེས་གཉེན་རྣམས་ཀྱི་སྐུ་ཚེ་བརྟན། །
མཛད་འཕྲིན་འོད་ཟེར་དཀར་པོས་ས་ཆེན་པོའི། །
མཐའ་དབུས་ཐམས་ཅད་ཁྱབ་པའི་བཀྲ་ཤིས་ཤོག །
༢༠༡༥:༡༠:༡༢ཉིན།



ཚོར་བའི་ཟིན་ཐོ།
ལམ།
རབ་འབྱམས་རྒྱལ་བ་སྲས་བཅས་ཐམས་ཅད་ལ། །
རབ་དཀར་ཡང་དག་དད་པས་ཕྱག་འཚལ་ནས། །
རབ་སྙན་གདམས་པ་དག་ལས་སྤང་བླང་གནད། །
རབ་གསལ་གང་གཟབ་ཚང་མར་བསྟན་པར་བྱ། །
ནམ་ནམ་ཞར་ཞར་ལས་བཟང་དག་ལ་འབད། །
བརྟན་པར་མ་གནས་བྱ་བ་ཞར་ལ་བཞག །
སྐྱབས་གནས་བླ་མར་དད་པ་ཡང་དག་པར། །
ལམ་བཟང་དཀར་ལས་མཐའ་དག་གནས་པ་ལགས། །
ཡང་ཡང་བརྣག་དཀའ་སྣ་མང་རོབ་མྱངས་ཀྱང༌། །
ཟག་པ་མཐའ་དག་སྤངས་པར་མ་བྱས་པས། ། །
མངལ་དང་གནས་ངན་ཐམས་ཅད་དག་ལ་ཡང་། །
རང་ལ་དབང་ཆ་བྲལ་བས་ཡང་ཡང་གནས། །
བསམ་པ་བཟང་ན་ས་ལམ་བཟང་བ་དང༌། །
ཐམས་ཅད་བསམ་པ་དག་ལ་རག་ལས་པ། །
ལམ་བཟང་མངའ་བདག་བླ་མས་རྟག་པར་ཡང་། །
ཡང་དག་བསླབ་བྱར་ནན་ཏན་བྱས་ནས་བསྟན། །
218



-འཚོ་བའི་དབུས་ཀྱི་རླབས་རིས།
ངག་ནས་གཏམ་འཆལ་སྨྲ་བ་མང་དྲགས་ན། །
ཐམས་ཅད་འགྲས་པ་བྱ་ངན་འབབ་པས་ན། །
རན་པར་སྨྲ་ལ་ཡང་ཡང་བརྟག་དཔྱད་ངང༌། །
བསམ་པར་གད་བརྡར་མང་མང་བྱ་ན་ཡག །
བསམ་པ་བཟང་ན་བྱ་བ་ཐམས་ཅད་བཟང༌། །
སྨྲ་བ་བཟང་ན་གཞན་དག་དགྲར་མ་ལྡང༌། །
བྱ་བ་བཟང་ན་རང་གཞན་དག་ལ་ཕན། །
ལྟ་བ་བཟང་ན་གནས་ངན་ལམ་དག་སྤངས། །
གཞན་ཕན་ལས་ལ་འབད་པ་བླ་མ་དང༌། ། །
ཡང་དག་ལྟ་བར་གནས་པ་འཕགས་པར་བཅས། །
ཐ་མལ་གང་ཟག་ཟག་བཅས་དཀར་ལས་ལ། །
ཡང་དག་བསམས་པས་དགའ་བ་བྱས་ན་བཟང༌། །
མ་དག་ཁམས་ལ་གནས་པ་གཞན་དག་ནས། །
མ་རྒན་གྲངས་མང་བྱས་པ་བསམས་པ་ན། །
མ་ལ་ཕན་གདགས་བྱ་བ་མཐའ་དག་པ། །
མ་བྱས་རང་གར་བསྡད་ན་བསམ་བྲལ་ལགས། །
བརྣག་དཀའ་ལས་ངན་ཐམས་ཅད་བདག་ལས་དང༌། །
དཀར་ལས་བཟང་བ་ཐམས་ཅད་གཞན་དག་ལས། །
གནས་པ་བརྟག་ན་བདག་དང་གཞན་དག་ལས། །
གཞན་ལ་ཕན་པ་དཀར་ལས་ལམ་ལ་བསླབ། །
219



ཚོར་བའི་ཟིན་ཐོ།
ཚུX
དག་པ་རབ་འབྱམས་རྒྱལ་བས་བསྟན་པ་གནད། །
མ་དག་བསམ་པ་སྦྱངས་ལ་རག་ལས་པས། །
བམ་བཤད་ཙམ་ལ་བསམ་པ་མ་གང་བར། །
ཡང་ཡང་བསམ་པ་གང་བཟང་དག་ལ་འབད། །
མ་དག་བསམ་པ་ཆགས་སྡང་ལས་སྦྱངས་ནས། །
བསམ་པ་རྣམ་པར་དྭངས་པ་ཆགས་པས་ན། །
ཟབ་པ་སྔགས་ལ་འབད་པས་སྦྱངས་པ་ལ། །
བླ་མ་ལྷ་ནས་ཡང་ཡང་རྟག་པར་བསྐྱངས། །
བཀའ་བསྟན་གནད་ལ་མཁས་པ་མ་ལགས་ཀྱང་། །
བླ་མ་རྣམས་ནས་ཟབ་གསལ་བསྟན་པ་དག །
ཡང་ཡང་དྲན་པར་བརྟན་པར་ཉར་ཚགས་སླད། །
ནག་ནག་ཀ་མད་ལམ་ལ་འབད་པས་སྦྱར། །
༢༠༡༥:༢༤ཉིན།
25)



འཚོ་བའི་དབུས་ཀྱི་རླབས་རིས།
ལྗོན་ཤིང་གི་མྱུ་གུ།
པ་ལ་ཤ་ཡི་ལྗོན་པའི་འགྲམ་ལ་བལྟམས། །
བྱང་ཆུབ་ལྗོན་ཤིང་དྲུང་དུ་མངོན་སངས་རྒྱས། །
ཝ་ནའི་ནགས་སུ་ཆོས་ཀྱི་འཁོར་ལོ་བསྐོར། །
སྟོན་མཆོག་ཐམས་ཅད་མཁྱེན་ལ་ཕྱག་འཚལ་ལོ། །
ས་ལ་བརླན་གཤེར་གཞའ་ཚན་བསྐྱེད་པའི་གནས། །
མཛེས་པའི་ཡུལ་གྲུ་བསྲུང་བའི་དཔའ་བོའི་ལུས། །
ཚེ་བསོད་རླུང་རྟ་མཁའ་ལ་བཏེགས་པའི་གཞི། །
ལྗོན་ཤིང་བཙུགས་པའི་ལས་དེར་མི་བསྔགས་བླུན། །
བརླན་གཤེར་འཇའ་ལུས་བསྙེག་པའི་དུས་ཀྱི་མཐའ། །
བྱེ་སས་རི་ཀླུང་གཏུམས་པའི་གནས་སྐབས་ལ། །
རྐང་འཐུང་ལྗོན་པའི་སྡོང་རྐང་རེ་རེ་ནི། །
གོ་ལའི་ཚེ་སྲོག་བསྲིངས་པའི་ལྷའི་བདུད་རྩི། །
མཚར་སྡུག་ལྗོན་པའི་མཛེས་པ་རེ་རེས་ཀྱང་། །
གཏུམ་ཆེན་རླུང་དམར་ཁྲོ་བ་བག་ལ་ཞ། །
ལྗོན་པའི་བརླན་གྱིས་མཁའ་དབུགས་རེ་རེ་ལ། །
ཆུ་འཛིན་སྤྲིན་གྱི་ཕུང་པོ་རྒྱན་དུ་བླངས། །
251



ཚོར་བའི་ཟིན་ཐོ།-——————————— རོ
ཡལ་འདབ་སྒྲོ་གུར་ཕུབ་པའི་ལྗོན་པ་ལ། །
མཁའ་ཡི་བྱ་དང་ས་ཡི་རི་དྭགས་འཁོར། །
རྩ་དང་མེ་ཏོག་སྣ་ཚོགས་ཉེ་འགྲམ་བཞད། །
དགོས་འདོད་གང་ཡང་འབྱུང་བའི་དཔག་བསམ་ཤིང༌། །
སྟོན་པ་སྙིང་རྗེ་ཅན་གྱི་གཞུང་ལུགས་ནང་། ། །
རྩི་ཤིང་གཅེས་པར་འཛིན་པའི་བསླབ་བྱ་མང་། །
ལྗོན་པ་སྐྱེ་བ་གཅོད་པའི་ལྟུང་བྱེད་དང༌། །
ཨེ་ལའི་འདབ་མའི་གཏམ་རྒྱུད་དཔེ་དོན་དངོས། །
ཐོག་མའི་བྱང་སེམས་བརྩེ་བས་བསྐྱངས་པ་དང་། །
བླངས་པའི་སྡོམ་པ་མིག་ལྟར་བསྲུངས་པ་བཞིན། །
ས་སྟེང་མཛེས་པའི་ལྗོན་ཤིང་མེ་ཏོག་ཚོགས། །
གཅེས་སྐྱོངས་བྱེད་པ་ཐུབ་པའི་རྣམ་ཐར་ཡིན། །
སྐུ་ལ་གསེར་ཆབ་རི་མགོར་དར་ལྕོག་དང་། །
གཙང་མའི་བསང་སོགས་དགེ་ལས་ཕྱོགས་ཡིན་ཀྱང་། །
ལྗོན་ཤིང་བཙུགས་དང་ཁོར་ཡུག་གཙང་སྦྲ་ལ། །
མི་དོ་ཁང་བརྩེགས་མདོ་སོགས་གཟིགས་དང་གསལ། །
ཞི་དུལ་ངུར་སྨྲིག་འཆང་བའི་འདུས་པའི་སྡེས། །
ལྗོན་པ་འདེབས་འཛུགས་བྱེད་པའི་མཛད་བཟང་དག །
གཟུགས་འཛིན་དབང་པོའི་ཡུལ་དུ་གྱུར་པས་ན། །
ཡི་རངས་བསམ་པ་མ་ཐུབ་ལག་པ་ཐལ། ། ། ༢༠༡༥:༣:༢༡ཉིན།
252



- འཚོ་བའི་དབུས་ཀྱི་རླབས་རིས།
སོ་སྐྱེ་དང་འཕགས་པ།
རྟོག་དཔྱོད་མེད་པས་མགོ་བོ་གདུགས་ལྟར་འཁོར། །
ཆགས་སྡང་ཉ་མོ་ཡིད་ཀྱི་མཚོ་མོར་འཁྱུག །
ཐོས་པའི་ཆུ་དང་བྲལ་བའི་བུམ་སྟོང་གཟུགས། །
སྤྱོད་ངན་སྡིག་པའི་སྡིག་ཚང་པད་མའི་ཚལ། །
མིང་སྟོང་དུང་དཀར་སྒྲ་ལ་ཆགས་པ་ལས། །
ཆོས་བརྒྱད་པ་ཏྲའི་རིས་ལ་དལ་མེད་ངང་། །
ཕྱི་རྫིག་ནང་སྟོང་རྒྱལ་མཚན་ལུས་འཁྱེར་ནས། །
རྐང་པར་འཁོར་ལོ་ཐོགས་ལྟར་བར་མེད་རྒྱུགས། །
གཞན་ལ་ཕན་བདེའི་བསིལ་སྦྱིན་གདུགས་དཀར་པོ། །
ཤེས་རབ་རྣམ་དཔྱོད་གསེར་ཉའི་སྤྱན་མངའ་བ། །
ལེགས་བཤད་བདུད་རྩིས་གང་བའི་བུམ་བཟང་ཅན། །
རང་དོན་འདམ་དྲིས་མ་སྦགས་པད་མ་དཀར། །
མ་ནོར་ལམ་སྟོན་གཡས་འཁྱིལ་དུང་གི་སྒྲ། །
ཐུགས་རྗེའི་དཔལ་བེའུ་ཀློང་ནས་ཡང་ཡང་གྲགས། །
དུག་གསུམ་དགྲ་ལས་རྒྱལ་བའི་རྒྱལ་མཚན་ཅན། །
འཁོར་ལོ་གསུམ་གྱི་མཛད་འཕྲིན་མཐའ་རུ་རྒྱས། །
253



ཚོར་བའི་ཟིན་ཐོ།-
ཇ་ཁང་གི་ཟུར།
དྭངས་པའི་ཆུ་དང་འཕྲད་པའི་ལག་མཐིལ་བཞིན། །
ཆོས་ཀུན་མ་འདྲེས་གསལ་བར་གཟིགས་གྱུར་ནས། །
བླང་དོར་ལམ་སྟོན་མ་བཞིན་འདོམས་མཛད་པ། །
སྐྱབས་གཅིག་བརྩེ་ལྡན་བླ་མར་གསོལ་བ་འདེབས། །
མི་ཡུལ་འདི་ལ་ཡག་ཉེས་སྡུག་གསུམ་དང་། །
མི་ལུས་འཐོབ་པར་བཟང་ངན་མང་མཆིས་མོད། །
མི་ཡུལ་ཟུར་དང་མཐའ་སྣེ་ཇ་ཁང་འགར། །
མི་རིགས་བྱ་བ་འདི་དག་རྒྱུན་དུ་མཐོང་། །
ཕྱོགས་རིས་གངས་རིའི་སུལ་དུ་གནས་བཅས་ཤིང་། །
གཞན་ལས་མཆོག་ཏུ་འཛིན་པའི་མཆེ་སྡེར་ཅན། །
ཕ་རོལ་ཁྱད་གསོད་རལ་པ་གང་སར་གཡོ། །
ཧམ་ཆེན་སེང་གེའི་ངར་སྐད་འདི་ན་སྒྲོགས། །
ཅི་ཡང་མ་ཤེས་གཟུགས་སྟོབས་གཞན་ལས་ཆེ། །
ལེགས་ཉེས་དཔྱོད་པའི་མིག་ནི་ཆུང་ལ་ཟུམ། །
གཞན་ཟེར་ལྕགས་ཀྱུའི་ཕྱི་བཞིན་འབྲངས་པ་ཡི། །
གཡམ་རྒྱུགས་གླང་པོའི་སྟོབས་ཤུགས་འདི་ན་ངོམས། །
254



- འཚོ་བའི་དབུས་ཀྱི་རླབས་རིས།
ཕྱོགས་ཙམ་གོ་བའི་ལྷགས་ཕྱོགས་ལ་བསྟུན་ནས། །
ཁ་ཐོག་ལུས་པའི་ལ་རྒྱའི་ཚག་སྒྲ་ཅན། །
སྒྲོ་སྐུར་དུད་སྤྲིན་འཚུབ་མས་བར་སྣང་བཀང་། །
སྲེག་བྱེད་མེ་ཡིས་གཞན་དག་འདི་ན་བསྲེགས། །
བདེན་རྫུན་ཕྱིན་ཅི་སློག་པའི་ལྕེ་གཉིས་གཡོ། །
མི་དཀར་ནག་པོར་བསྒྱུར་བའི་དུག་དང་ལྡན། །
བཅོས་མའི་རྫུ་བག་བྲང་གིས་བགྲོད་བྱེད་པ། །
དཀྲུགས་ཤིང་སྦྲུལ་གྱི་འཁྱུག་འགྲོས་འདི་ན་རྒྱུ། །
འཇབ་བུའི་ཟོལ་གྱིས་གམ་ན་འདུག་བྱེད་ཅིང་། །
འདྲ་མིན་སྐད་ཆས་མི་བུའི་ཁོག་པ་བསྔོགས། ། །
ཚིག་འབྲུ་རེ་ལ་བརྗེད་ཐོའི་དཔང་རྟགས་ཅན། །
ཆོམ་རྐུན་ཉུལ་མས་བྱ་དགའ་འདི་ན་ལེན། །
རང་བློར་བབས་ན་འདི་དང་འདི་ཞེས་བསྟོད། །
མི་བབས་ཟེར་ན་མིང་ཙམ་གོ་ནའང་སྨོད། །
ཡིན་མིན་འབྱེད་པའི་འཇལ་ཚད་རྣམ་དཔྱོད་དེ། །
སྡོམ་བྱེད་ལྕགས་སྒྲོག་སིང་སྒྲ་འདི་ན་གྲགས། །
རང་འཁྲིའི་ལས་སློབ་གྱེན་དུ་མི་བགྲོད་པར། །
སྤྱོད་ངན་ལང་ཤོར་ཐུར་ནས་ཐུར་ལ་རྒྱུག །
ཉིན་མ་གང་འཁྱོལ་མི་ཚེ་འབུད་ཅི་ཐུབ། །
འཁྱམས་ཉུལ་ཆུ་ངན་དལ་བུར་འདི་ན་འཁྱིལ། །
25）



ཚོར་བའི་ཟིན་ཐོ།-
མཐུན་པའི་བྱ་བ་ཆུ་བརྒྱ་ཟམ་འོག་བཞིན། །
གཅིག་གི་གཅིག་ལ་བརྩི་བསྐུར་བྱེད་འོས་ཀྱང་། །
མི་མཐུན་ལྟ་བའི་གཡོ་ཐབས་སྣ་ཚོགས་ཅན། །
ཁྱད་གསོད་ཤ་ཟའི་ཀུ་ཅོ་འདི་ན་སྒྲོགས། །
འདི་དག་རྒྱ་མཚོའི་ནང་གི་རྡེའུ་ཆུང་ལས། །
ཡོད་ཚད་ཐམས་ཅད་དེ་འདྲ་ག་ལ་ཡིན། །
གཞན་ལ་འཕྱ་དམོད་ཉེས་སོགས་བཀག་འདོད་ན། །
འོག་གི་བསམ་ཚུལ་འདི་དག་ཐབས་ལ་སེམས། །
གམ་ན་ཡོད་པ་བློས་ཐུབ་གྲོགས་མ་ཡིན། །
གློ་སྙིང་ཡོད་ཚད་ཁྲོམ་ལ་བཀྲམ་དོགས་མེད། །
སྨྲ་བྱེད་ལྕེ་རྩེ་དྲན་པའི་སྐུད་པས་སྡོམས། །
གདུག་ཅན་ལུས་ལ་འཁྲིལ་ཀྱང་ཉམ་ང་མེད། །
256



- འཚོ་བའི་དབུས་ཀྱི་རླབས་རིས།
འཁོར་བ།
མནར་མེད་མཐིལ་ནས་སྲིད་པའི་རྩེ་མོ་བར། །
ཁྱབ་པའི་སྡུག་བསྔལ་སྤྱི་དང་འཛིན་པ་གཉིས། །
མ་ལུས་སྤངས་ནས་འགྲོ་ལ་ཇི་བཞིན་དུ། །
སྙིང་རྗེས་འདོམས་མཛད་གང་དེ་ཕྱག་གི་ཡུལ། །
འཁོར་བ་འདི་ལ་ལས་དང་ཉོན་མོངས་པའི། །
གཞན་དབང་བཙན་པོས་སྐྱེ་བ་བླངས་ཕྱིན་ཆད། །
སྡུག་བསྔལ་ལྕགས་སྒྲོག་བཙན་པོས་བཅིངས་པ་ན། །
དེ་ལ་ཆགས་ཅིང་ཞེན་པར་ཨ་ཐང་ཆད། །
ངན་སོང་གསུམ་ལ་སྡུག་བསྔལ་ཨ་ཅང་སྟེ། །
བདེ་འགྲོ་གསུམ་ཡང་སྡུག་བསྔལ་ལས་མ་འདས། །
དེས་ན་སྲིད་པ་འདི་ཡི་གནས་ལུགས་དག །
གསལ་བར་གསུང་རབ་དག་ལས་འདི་ལྟར་བསྟན། །
འཁོར་བ་སྤྱི་ཡི་སྡུག་བསྔལ་གསུང་རབ་ལས། །
དབྱེ་བ་བསྟན་ཚེ་སྡུག་བསྔལ་བརྒྱད་དང་ནི། །
སྡུག་བསྔལ་དྲུག་དང་སྡུག་བསྔལ་གསུམ་ལ་སོགས། །
ངོ་ཏི་ངེས་ཚིག་བཅས་པ་གསལ་བར་བཤད། །
257



ཚོར་བའི་ཟིན་ཐོ།-
འཁོར་བའི་སྤྱི་བཤད་འདོད་པའི་ལྷ་མིར་དགོངས། །
གོང་མའི་ལྷ་ལ་སྡུག་བསྔལ་མངོན་གྱུར་མེད། །
ངན་འགྲོ་གསུམ་ལ་འདིས་ཀྱང་ཚད་བཟུང་མིན། །
དེ་ཕྱིར་རིགས་པའི་ལམ་ནས་བརྟག་པ་གཅེས། །
སྐྱེ་རྒ་ན་འཆིའི་སྡུག་བསྔལ་བཞི་པོའི་སྟེང་། །
སྡུག་པའི་གཉེན་དང་བྲལ་ཅིང་དགྲ་དང་འཕྲད། །
འདོད་པ་བཙལ་ཡང་མ་རྙེད་མི་འདོད་པ། །
ཐོག་ཏུ་བབས་བཅས་བསྣན་པས་བརྒྱད་ལགས་སོ། །
སྐྱེ་བའི་སྡུག་བསྔལ་ཏིལ་མར་བཙིར་བ་འདྲ། །
རྒ་བའི་སྡུག་བསྔལ་ལང་ཚོའི་ཆོམ་རྐུན་ཉིད། །
ན་བའི་སྡུག་བསྔལ་དུག་ངན་ཁོག་ཞུགས་བཞིན། །
འཆི་བའི་སྡུག་བསྔལ་བཙོན་པར་སྲོག་ཁྲིམས་དངོས། །
གཅེས་ཤིང་སྡུག་པའི་གཉེན་དང་རིང་དུ་བྲལ། །
མི་འདོད་དགྲ་བོ་བྱ་རྡོ་བཞིན་དུ་འཕྲད། །
འདོད་པའི་དངོས་པོ་བཙལ་ཡང་མི་རྙེད་པའི། །
མི་འདོད་སྡུག་བསྔལ་ཐོག་ཏུ་བབ་ལགས་སོ། །
ངེས་པ་མེད་ཅིང་ངོམ་ནས་ཚིམ་པ་མེད། །
བླངས་པའི་ཕུང་པོ་ཡང་ཡང་འདོར་བ་དང་། །
ཡང་ཡང་སྐྱེ་བ་ལེན་དང་མཐོ་དམན་བཅས། །
གྲོགས་མེད་སྡུག་བསྔལ་བཅས་པ་དྲུག་པོ་ཡིན། །
238



— འཚོ་བའི་དབུས་ཀྱི་རླབས་རིས།
ཚེ་ལ་ངེས་མེད་རླུང་ནང་མར་མེ་ལྟར། །
འདོད་ཡོན་ངོམ་མེད་ཚ་ཆུ་བཏུང་པ་བཞིན། །
གཟུགས་ཕུང་དོར་བ་ལྷུན་པོ་ལས་ཀྱང་མཐོ། །
ཡང་ཡང་སྐྱེ་བས་རིགས་དྲུག་བགྲང་ཕྲེང་འདྲ། །
མཐོ་བའི་རྒྱལ་གཞིས་ཤོར་ནས་སྤྲང་ལ་འཁྱར། །
སྐྱེ་འཆིའི་སྡུག་བསྔལ་གྲོགས་ལ་བགོ་བ་མེད། །
ངེས་གཏན་མེད་ཀྱང་སྡུག་བསྔལ་རང་བཞིན་ཅན། །
འཁོར་བའི་ཆོས་འདི་དུག་ཅན་མེ་ཏོག་འདྲ། །
སྒྱུ་ལུས་ཕུང་པོ་བཅོས་དཀའི་ནད་ཀྱིས་མནར། །
ཟག་བཅས་བདེ་བ་སྡུག་བསྔལ་སྣ་འདྲེན་གྱུར། །
སྡུག་བསྔལ་འབྱུང་གནས་དུག་གསུམ་ཡིད་ལ་མཆེད། །
འདི་དག་སྡུག་བསྔལ་གསུམ་དུ་ཐུབ་པས་གསུངས། །
འཁོར་བར་བཅིངས་པའི་ལྕགས་ཐག་འདི་དག་སྟེ། །
མ་རིག་ཉོན་མོངས་ལས་ཀྱིས་འདི་ཀུན་སྐྱེས། །
འདི་དག་ངོ་གདོང་གསལ་བར་མཐོང་བས་ན། །
སྤོང་འདོད་མི་སྐྱེ་སེམས་ལྡན་སུ་ཞིག་མཆིས། །
ཀུན་འབྱུང་སྲིན་མོའི་གླིང་ཕྲན་ལས་ཐོན་པའི། །
མི་བཟད་སྡུག་བསྔལ་ཆུ་སྲིན་ཆེན་པོ་འདིས། །
མཐའ་མེད་འཁོར་བའི་མཚོ་ལ་དྲུད་བྱེད་ན། །
མགོན་དང་སྡོང་གྲོགས་འཚོལ་ལ་བཏུལ་བར་རེམས། །
259



ཚོར་བའི་ཟིན་ཐོ།-
ཇི་ལྟར་གཡོས་ཤིང་འཁྲུག་པའི་ས་ཕྱོགས་ནས། །
ཐར་པར་འདོད་པའི་བསམ་པ་ཇི་བཞིན་དུ། །
ཆགས་པས་གཡོས་ཞིང་ཞེ་སྡང་ཀྱིས་འཁྲུག་པའི། །
འཁོར་བར་མི་ཆགས་ངེས་འབྱུང་བསམ་པ་བསྐྱེད། །
༢༠༡༥:༤་༢༩ཉིན།
26()



- འཚོ་བའི་དབུས་ཀྱི་རླབས་རིས།
ཚོར་བའི་ཟིན་ཐོ།
ཡོད་ཚད་ཡིད་འོང་མཐོང་བའི་དག་སྣང་བྲལ་ཞིང༌། །
ཆགས་སྡང་གལ་ཏ་མགོ་གཉིས་ཡིད་ལ་འཁྱེར་བས། །
མ་དག་མིག་ངོར་འཆར་བའི་བྱ་བ་ཆུང་གྲས། །
རེག་ཟིག་ཟོལ་གྱིས་ཡི་གེའི་ལམ་དུ་བཀོད་དོ། །
ང་རྒྱལ་བྲག་རི་མཐོ་པོའི་དགུང་ལ་བསྙེགས་ཤིང་། །
ཁེངས་པའི་གཡང་དང་གཅོང་རོང་ཅི་ལས་གཟར་བ། །
འབྱར་མཁན་རྩངས་པ་ཁ་རལ་འཚོ་སྡོད་མ་གཏོགས། །
སྲོག་ཆགས་གཞན་གྱིས་སྤངས་པའི་རི་དེས་གང་ཡོང༌། །
གཞན་སྨོད་རླུང་བུ་འགོག་པའི་ཡོལ་བར་མ་ཕན། །
བཤེས་གཉེན་ཉི་ཟེར་བཀག་པའི་རྡོ་བ་མགོ་མཐོ། །
བལྟས་ན་མིག་ལ་གཟན་པའི་སྤོབས་པ་མཐོ་ལ། །
གཤིབ་ན་བཟོད་པར་དཀའ་བའི་འཁྱག་རྡོ་གྲང་མོ། །
ཚིག་ཁ་མཐོ་དམན་ཙམ་ལ་དཀར་ནག་ངོ་གདོང་། །
བློ་ལ་བབས་མིན་ཙམ་ལ་སྐད་གདངས་འཇམ་རྩུབ། །
དབང་ཆ་ཡོད་མེད་ཙམ་ལ་རྣམ་འགྱུར་རེ་རེའི། །
འདྲིས་དང་མི་འདྲིས་དེ་ལ་བག་ཟོན་ལོས་བྱེད། །
26 1



ཚོར་བའི་ཟིན་ཐོ།-
《S༡
སྔ་དྲོ་ཤན་པ་རེད་ཟེར་ས་དམོད་རྡོ་དམོད། །
ཕྱི་དྲོ་བླ་མ་རེད་ཟེར་ཤ་འབྱར་རུས་འབྱར། །
སྔ་དགོང་ཙམ་ལ་མི་བརྟན་འགྱུར་བ་འདི་འདྲ། །
མི་རྟག་འཁོར་བའི་གཤིས་སམ་ཆོས་ཉིད་ཨེ་རེད། །
ཕྱི་ཡི་རྣམ་འགྱུར་རྫ་རིར་གྲིབ་གཟུགས་འཁོར་འདྲ། །
ནང་གི་སེམས་པ་གྲོག་མ་སླ་ངར་བསྲེག་འདྲ། ། །
བར་གྱི་དབུགས་རྒོད་དྲག་པོ་འབྲོང་རྒོད་འཁུན་འཁུན། །
སེམས་མཐུན་མི་ལ་བསྟན་པའི་རྣམ་འགྱུར་ཨེ་རེད། །
དགོས་མེད་ཁས་ལེན་ཐན་སྤྲིན་མཁའ་ལ་ཁེབས་ནས། །
བག་ལྷོད་ཉི་མ་བསྒྲིབས་པའི་འགལ་རྐྱེན་གྱུར་ཚེ། །
གྲུབ་འབྲས་དྲོད་དང་བྲལ་ཞེས་གྲང་རྔུལ་ལྡང་ཀྱང་། །
བདེན་པའི་ལྷ་ཤིང་ལོ་མ་ས་ལ་ལྷུང་ངམ། །
ཇ་ཁང་ཟ་ཁང་འགྲིམས་ན་འཁྱམས་ཀྱེ་ཡིན་རབས། །
གཞུང་ལ་འབད་པ་བྱས་ན་མིང་གྲགས་གཉེར་རབས། །
ཀུན་ལ་གང་བསྟུན་བྱས་ན་མགོ་བདེ་འཁྲབ་རབས། །
གཞན་གྱི་རྒུད་པས་མ་གཏོགས་དགྱེས་རྒྱུ་མེད་དམ། །
ཁ་ཤའི་པགས་པ་འདྲ་མིན་འཐེན་ཕྱོགས་མང་ལ། །
ཁྲ་ཆུང་མིག་གིས་ལྟ་སྟངས་དེ་དང་མཚུངས་དུས། །
འདྲིས་པ་བཞག་ནས་ཧོབ་སྟེ་ལན་གཅིག་བལྟས་ཀྱང་། །
ལྕང་གསར་ཟམ་པ་ཇི་བཞིན་ཡིད་ཆེས་སུས་བྱེད། །
262



- འཚོ་བའི་དབུས་ཀྱི་རླབས་རིས།
བསམ་རྒྱུ་མང་རང་དྲགས་པའི་དོགས་པ་མ་ཡིན། །
ཤེས་པར་རྗེན་པར་སྣང་བའི་ཟིན་ཐོ་ངོ་མ། །
ཡིན་མིན་ཐེ་ཚོམ་ཟ་ན་དེ་རུ་བསྐྱོད་ནས། །
ཉན་ནས་ཡིན་མིན་བརྟག་ན་ངེས་ཤེས་ལོས་སྐྱེ། །
༢༠༡༥:༦:༡༨ཉིན།
263



ཚོར་བའི་ཟིན་ཐོ།
ལང་ཤོར་སེམས་པ་འདི་ཡིས་ག་ཙམ་བསླུས།
མ་རིག་རས་ཀྱི་རྣམ་དཔྱོད་འདྲེན་བྱེད་བཀབ། །
མ་དག་བློ་ངོར་ལོག་རྟོག་གང་ཡང་འཆར། །
མ་སྙན་གཏམ་གྱི་ངག་འཁྱལ་ཅི་ཡང་འཇོ། །
མ་རུངས་ངན་སོང་སྒོ་མོ་རང་གིས་ཕྱེས། །
སྤུ་གྲིའི་རྩེ་མོར་ཆགས་འདྲའི་བདེ་བའི་སླད། །
ལེགས་སྤྱད་བསོད་ནམས་འབྲས་བུ་རང་གར་བོར། །
དམན་པ་དུད་འགྲོ་ཡིས་ཀྱང་བསྒྲུབ་པ་ཡི། །
མནོག་ཆུང་བྱ་བར་མི་ཚེ་ཡུད་ཀྱིས་བསྐྱལ། །
མེས་པོའི་ཁྲག་རྒྱུན་ཟུངས་ཁྲག་ཁྲོད་ནས་སྐམ། །
རིགས་ཀྱི་རྐང་མར་རུས་པའི་གསེང་ནས་བོར། །
བརྩོན་པའི་སྒལ་ཚིགས་ལེ་ལོའི་ཁུར་གྱིས་གུག །
ཅི་ཆ་མེད་པའི་རོ་ཁོག་ཁྱི་བཞིན་ཉུལ། །
ལེགས་བཤད་གླེགས་བམ་རྡུལ་གྱི་ཁྲོད་དུ་བོར། །
བཤེས་གཉེན་བསླབ་བྱ་རྣ་རྒྱབ་རླུང་ལ་བསྐུར། །
སྒྲོ་སྐུར་ངག་ཀྱལ་བཟླས་པ་བཞིན་དུ་བསགས། །
ངན་ཁག་དུས་ལ་བཀལ་བར་བློ་ཡང་གོམས། །
264



- འཚོ་བའི་དབུས་ཀྱི་རླབས་རིས།
ལེ་ལོ་ཆུ་ངན་ལྟར་དུ་དམའ་སར་ཕྱོགས། །
རང་ཚུགས་བར་སྣང་དུ་བའི་རྗེས་སུ་འགྲོ། །
ཕྲག་དོག་ཞེ་སྡང་མེ་ལྕེ་བཞིན་དུ་འབར། །
དུག་གསུམ་ལྗོན་པར་ཡོན་ཏན་དྲི་ཡིས་དབེན། །
ཁྱད་གསོད་ཚིག་ངན་སྐྱེན་པོའི་མདའ་ལས་ཚ། །
གཞན་སྐོར་གླེང་ན་གླིང་སྒྲུང་བབས་དང་མཚུངས། །
རང་གི་ཉེས་སྐྱོན་བརྗོད་ཚེ་ལྕེ་རྩེ་འབྱར། །
ང་རྒྱལ་གོང་བུར་ཡོན་ཏན་ཆུ་མི་ཆགས། །
བསླབ་བྱ་གོ་ན་སྦྲུལ་ལ་ཚེར་ལྕགས་དང་། །
ངོ་བསྟོད་སྐད་ཆར་ཁ་སོ་སྦས་ཀྱང་མངོན། །
བསྟོད་སྨད་གཏམ་ལ་རྣམ་འགྱུར་མི་འདྲ་རེ། །
རང་ཚོད་རང་ལ་སྣང་བའི་བློ་མིག་བོར། ། །
གཞན་ལ་མ་བསྟན་རང་ཤེད་སྣང་བ་མཐོ། །
དམིགས་ཡུལ་བོར་བ་ཅ་ཅོའི་བྲག་ཆར་ཞེན། །
དཀའ་བ་མེད་པར་དངོས་གྲུབ་ལེན་འདོད་པའི། །
སྟོང་བསམ་འཁྲུལ་བས་དོན་དངོས་ཡུལ་མ་མཐོང་། །
བློ་ལ་བབས་ན་རྫུན་གཏམ་ཡིན་ཡང་སྒྲོགས། །
རང་བློར་མ་འཐད་བླ་མའི་བཀའ་ཡང་བཅག །
རང་ལས་གཞན་ལ་བརྩི་མཐོང་མ་བྱེད་པའི། །
ལང་ཤོར་སེམས་པ་འདི་ཡིས་ག་ཙམ་བསླུས།
༢༠༡༥༨:༣༡ཉིན།
265



ཚོར་བའི་ཟིན་ཐོ།--
སྟོན་དུས་ཀྱི་འཆར་ཡན་རང་ག་མ།
ཆུ་དང་ནམ་མཁའ་དྭངས་ཤིང་གཙང་ལ་ལྗོན་པའི་ལོ་མ་སེར་པོར་གྱུར། །
སྐྱེ་བོ་ཀུན་གྱིས་འབྲས་ལྡན་དུས་ཞེས་དགའ་བའི་འཛུམ་དཀར་མངོན་ན་ཡང༌།
སེར་མདོག་ཞི་འཇམ་ལྐོག་ལ་གནས་པའི་སྐྱི་གཡའི་བྱ་བ་དེ་དང་འདི། །
མཐོང་ན་མི་བཟོད་དྲན་ན་སྐྲག་པས་མཁས་པས་སྟོན་ཞེས་ཐ་སྙད་སྦྱར། །
སྦྱར་ལོ་སེར་པོ་ས་ལ་ཟགས་ནས་ཤིང་སྡོང་ཐམས་ཅད་སྐམ་དང་མཚུངས། །
མཛེས་ལྡན་མེ་ཏོག་སད་ཀྱིས་བཅོམ་པས་གཡུ་སྦྲང་བུང་བ་རེ་ཐག་ཆད།།
གཡུ་གཞོང་དྲོད་འཇམ་དབྱར་གྱི་དུས་བཟང་གྲང་རླུང་ངར་མས་རྒྱང་ལ་ཕུད།།
སྟོན་གྱི་གཡོན་མའི་ངོ་འཛུམ་འབྲས་ལྡན་རྒྱབ་ན་དཔོག་དཀའི་གསང་བ་མང་།།
ཉི་ཁུག་འགའ་ན་སད་ཀྱིས་བཅོམ་ནས་རྙེད་པའི་མེ་ཏོག་རེ་འགའི་དྲུང་།།
བུང་བས་ཟིར་ཟེར་སྐད་ཀྱིས་བོས་ནས་ཡང་ཡང་ལྡིང་ཞིང་འཁོར་བ་དེ།།
བརྩེ་ལྡན་མ་ཡི་བེམ་པོའི་འགྲམ་ལ་གནས་པའི་དྭ་ཕྲུག་ཆུང་ངུ་ཡིས།།
ངུ་འབོད་སྐད་ཀྱིས་མ་ལ་བོས་ནས་ལན་ཞིག་སློག་པར་རེ་བ་བཞིན། །
འཆི་བདག་བདུད་པོའི་མཆེ་བ་འདྲ་བའི་སྟོན་རླུང་ངར་མ་ཚ་ལ་རྣོ།།
བརྩེ་མེད་གཤིན་རྗེའི་བཀའ་ཡིག་ལྟར་གྱི་སྟོན་གྱི་བ་མོ་གདུག་ཅིང་རྩུབ།།
ཉམ་ཆུང་འགྲོ་བའི་ཚེ་སྲོག་ལྟ་བུའི་ཆུ་བོ་རྣམས་ནི་ཆད་ལ་ཁད། །
མི་བརྟན་ཟག་བཅས་ལུས་ཕུང་འདྲ་བའི་ཤིང་འབྲས་དག་ནི་སྨིན་ཅིང་ལྷུང་། །
266



འཚོ་བའི་དབུས་ཀྱི་རླབས་རིས།
ལོ་ཏོག་དབོར་བའི་ཞིང་ཐང་སྐྱ་མོ་བོང་བུ་བླུན་པོས་རིང་དུ་དོར། །
རྩེ་མོ་སྐྱ་བོའི་རྩ་རྒོད་འགའ་རེ་གྲང་བསིལ་རླུང་པོའི་ཁྲོད་དུ་གཡོ། །
རྩ་སྔོན་སྐམ་པའི་སྤང་ལྗོངས་སེར་པོར་ནོར་ལུག་རྒན་པོའི་ཁ་མི་ཆགས། །
ཆུ་མེད་གྲམ་པའི་རྡོ་ཧྲུག་དཀྱིལ་ལ་ཁྱི་འཁྱམས་འགའ་རེ་ཟུག་ཅིང་རྒྱུ། །
དྭངས་པའི་མཁའ་ལ་ཉི་ཟེར་ཚ་ལ་མཛེས་པའི་སྨུག་པ་རི་ལས་བྲལ། །
སྦྲང་ཆར་ཟིལ་མའི་སྐལ་བས་སྟོངས་ཤིང་ཐལ་རྡུལ་ལྡང་བའི་མགོ་མོ་རྩོམ། །
སྔོ་ལྗང་མཛེས་པའི་ཡུལ་ལུང་ཁ་དོག་མི་མཛེས་སྐྱ་མདོག་གྱུར་པ་ཡི། ། །
སྟོན་གྱི་དུས་འདི་དགུན་གྱི་ཕོ་ཉ་མི་རྟག་པ་ཡི་དཔེ་མཚོན་དངོས། །
༢༠༡༥:༡༠-༦ཉིན།
267



ཚོར་བའི་ཟིན་ཐོ།---
མཇུག་གི་ཞུ་བྱ།
ད་རེས་ཁོ་བོའི་རྩོམ་དེབ་ཐོག་མ་<<ཚོར་བའི་ཟིན་ཐོ>>ཞེས་པ་འདི་ཉིད་ཤེས་བྱའི་
མཚར་སྡུག་གི་ཡུ་ལ་ལྗོངས་ལྟ་བ་ལ་ཤེས་རབ་ཀྱི་མིག་སྩལ་བའི་བཤེས་གཉེན་བཀའ་དྲིན་
ཅན་རྣམས་དང་། དྲིན་ཆེན་ཕ་མས་གཙོས་གཉེན་ཉེ་འཁོར། ལྷག་བསམ་དུང་ལས་དཀར་
ཞིང་མཛའ་བརྩེའི་ཕྱི་ཐག་ཅན་གྱི་གྲོགས་རྣམས་ཀྱི་དྲིན་ཉག་གཅིག་ལས་བྱུང་བས་ན་ཆེད་
དུ་ཁོང་དག་ལ་བཀའ་དྲིན་ཆེ་ཞེས་ལན་བརྒྱར་ཞུ་བ་ལགས། དེ་མིན་ཁོ་བོ་ནི་སྐྱེས་ཐོབ་ཀྱི་
ཤེས་རབ་དམན་ཞིང་སྦྱངས་སྟོབས་ཀྱི་ཡོན་ཏན་ཤིན་ཏུ་ཞན་ཡང་། སྔོན་བྱོན་མཁས་པའི་
དབང་པོ་རྣམས་དང༌། ད་ལྟ་བཞུགས་པའི་མཁས་པ་དག་གི་ལེགས་བཤད་ལ་ཤིན་ཏུ་ནས་
གུས་པ་དང་། ལྷག་པར་རང་གི་མཐོང་ཐོས་མྱོང་གསུམ་དག་དབྱངས་གསལ་གྱི་ལམ་ནས་
སྐད་འཕྲིན་གྲོགས་ཚོམ་ལ་སྤེལ་རྒྱུར་དགའ་བ་བཅས། དམིགས་འདུན་གཅིག་པའི་གྲོགས་
དག་གིས་འདི་དག་ཕྱོགས་སྡེབ་ཀྱིས་དེབ་ཆུང་ཞིག་བསྒྲིགས་ན་ལེགས་ཚུལ་བཅས་ཀྱི་ཞལ་
ཏ་ཡང་ཡང་གནང་བ་བཅས་ལ་བརྟེན་ནས་རྩོམ་དེབ་འདི་ཉིད་རྒྱ་ཆེའི་ཀློག་པ་པོ་དག་
གིས་སྤྱན་ལམ་དུ་ཕུལ་བ་ཡིན། དེས་ན་འདིའི་ནང་གི་ཉོག་རྩོམ་དག་ནི་གོང་ཞུས་ལྟར་
ཁོ་བོར་སྐབས་ཐོབ་ཏུ་དགའ་སྐྱོ་སྡུག་གསུམ་གྱི་འཆར་སྣང་དག་སྐད་འཕྲིན་གྱི་ཚོམས་སུ་
ཟིན་བྲིས་ཟོལ་དུ་བཀོད་པ་ཡིན་པས་བརྡ་སྤྲོད་གཞུང་དང་མི་མཐུན་པ་དང༌། གོང་འོག་
འཁྲུགས་པ། བསྐྱར་ལྡབ་མང་བ་བཅས་ཀྱི་སྐྱོན་ཆ་གང་མང་ཡོད་ངེས་པས་ཉེས་འགོག་
ལེགས་སྤེལ་གྱི་བཀའ་སློབ་ལྷུག་སྩོལ་དང་། དེ་མིན་རྩོམ་འདི་དག་ནང་ནས་བྱེ་མའི་གསེབ་
ནས་གསེར་དང༌། བྱིས་པའི་ངག་ནས་ལེགས་བཤད་འདྲ་མཆིས་ན་དེའི་དགེ་བས་དབྱངས་
གསལ་སོ་བཞིའི་མཛེས་པའི་གཟུགས་དང་སྙན་པའི་དབྱངས་གཉིས་མཐོ་སྒང་གི་ཡུལ་ནམ་
གནས་བར་བརྟན་ནས་སློབ་དཔོན་ཨ་ནུ་དགྱེས་པའི་མཆོད་སྤྲིན་དུ་གྱུར་བར་སྨོན།
268



༄༅། །ཚོར་བའི་ཟིན་ཐོ། །
ཚེ་རིང་ནོར་བུ།
རྩོམ་པ་པོ།
རྩོམ་སྒྲིག་འགན་འཁུར་བ།
དེབ་གཞིའི་མཛེས་འཆོས་པ།
པ་སངས་དབང་ཆེན།
སྐལ་བཟང་ནོར་བུ།
བོད་ལྗོངས་མི་དམངས་དཔེ་སྐྲུན་ཁང་།
(ལྷ་ས་གླིང་སྐོར་བྱང་ལམ་སྒོ་ཨང་20པ།)
བོད་ལྗོངས་ཕན་བདེ་པར་འདེབས་བཟོ་གྲྭ།
དཔེ་སྐྲུན་འགྲེམས་སྤེལ་ཚན་པ།
པར་འདེབས་ཚན་པ།
དེབ་ཚད།
པར་ཤོག
787x960 1/16
17.25
ཡིག་གྲངས།
ཁྲི་15
2016ལོའི་ཟླ་12པར་པར་གཞི་ 1བསྒྲིགས།
པར་གཞི།
སྒྲི
པར་ཐེངས།
2016ལོའི་ཟླ་12པར་པར་ཐེངས་1བཏབ།
པར་གྲངས།
01-1,()(OC)
ISBN978-7-223-05378-5
དཔེ་རྟགས།
རིན་གོང་།
སྒོར་36.00
པར་གཞི་སྒེར་བདག་ཡིན་པས་འདྲ་བཅོས་པར་འདེབས་མི་ཆོག



རྩོམ་སྒྲིག་འགན་འཁུར་བ། པ་སངས་དབང་ཆེན།
མདུན་ཤོག་མཛེས་འཆོས་པ། སྐལ་བཟང་ནོར་བུ། །
isaM 178-7-223-05378-5
9 Ili 87 22305378.5ll»
:： 36.ty0U
